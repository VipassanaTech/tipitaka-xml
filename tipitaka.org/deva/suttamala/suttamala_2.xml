<?xml version="1.0" encoding="UTF-16"?>
<?xml-stylesheet type="text/xsl" href="tipitaka-deva.xsl"?> 
<TEI.2>
<teiHeader></teiHeader>
<text>
<front></front>
<body xml:space="preserve">
<p rend="chapter"><hi rend="bold">२१. नामकप्प</hi></p>
<p rend="bodytext"></p>
<p rend="gatha1">इतो परं पवक्खामि, नामकप्पं हितावहं;</p>
<p rend="gatha1">सोतूनं पाटवत्थाय, परमे सोगते मते।</p>
<p rend="bodytext"></p>
<p rend="bodytext" n="192"><hi rend="paranum">१९२</hi><hi rend="dot">.</hi> <hi rend="bold">विसदत्तादिसहितं लीनत्थगमकं निप्फन्नवचनं लिङ्गं।</hi></p>
<p rend="bodytext"></p>
<p rend="bodytext">विसदभावादिसहितं लीनस्सत्थस्स गमकं निप्फन्नवचनंलिङ्गं नाम भवति: बुद्धो, भगवा इच्चादि; वुत्तं हि: “रुक्खोति वचनं लिङ्गं, लिङ्गत्थो तेन दीपितो; एवं लिङ्गञ्च लिङ्गत्थं, ञत्वा योजेय्य पण्डितो”ति।</p>
<p rend="bodytext"></p>
<p rend="bodytext" n="193"><hi rend="paranum">१९३</hi><hi rend="dot">.</hi> <hi rend="bold">विसदं पुल्लिङ्गं।</hi></p>
<p rend="bodytext"></p>
<p rend="bodytext">विसदं वचनं पुल्लिङ्गं नाम भवति: पुरिसो, नपुंसको, आपो, मातुगामो, राजा इच्चादि।</p>
<p rend="bodytext"></p>
<p rend="bodytext" n="194"><hi rend="paranum">१९४</hi><hi rend="dot">.</hi> <hi rend="bold">अविसदं इत्थिलिङ्गं।</hi></p>
<p rend="bodytext"></p>
<p rend="bodytext">देवता, रत्ति, वीसति इच्चादि।</p>
<p rend="bodytext"></p>
<p rend="bodytext" n="195"><hi rend="paranum">१९५</hi><hi rend="dot">.</hi> <hi rend="bold">नेव विसदं नाविसदं नपुंसकलिङ्गं।</hi></p>
<p rend="bodytext"></p>
<p rend="bodytext">चित्तं, रूपं, कलत्तं,अक्खं इच्चादि।</p>
<p rend="bodytext"></p>
<p rend="bodytext" n="196"><hi rend="paranum">१९६</hi><hi rend="dot">.</hi> <hi rend="bold">धातु-पच्चय-विभत्तिवज्जितं अत्थवं लिङ्गं।</hi></p>
<p rend="bodytext"></p>
<p rend="bodytext">धातु-पच्चय-विभत्तीहि विवज्जितं अत्थवन्तं पटिच्छन्नं अङ्गं निप्फन्नपदानं पठमं ठपेतब्बरूपं लिङ्गं नाम भवति: पुरिस, चित्त,माला इच्चादि।</p>
<p rend="bodytext"></p>
<p rend="bodytext" n="197"><hi rend="paranum">१९७</hi><hi rend="dot">.</hi> <hi rend="bold">उपसग्ग-निपाता च।</hi></p>
<p rend="bodytext"></p>
<p rend="bodytext">उपसग्ग-निपाता च लिङ्गं नाम भवन्ति: पति,अत्थि, सक्का इच्चादयो।</p>
<p rend="bodytext"></p>
<p rend="bodytext" n="198"><hi rend="paranum">१९८</hi><hi rend="dot">.</hi> <hi rend="bold">स्यादयो त्यादयो च विभत्तियो।</hi></p>
<p rend="bodytext"></p>
<p rend="bodytext">स्यादयो त्यादयो च सद्दा विभत्तिनामका भवन्ति। कम्मादिवसेन एकत्तादिवसेन च विविधा भाजियन्तीति विभत्ति।</p>
<p rend="bodytext"></p>
<p rend="bodytext" n="199"><hi rend="paranum">१९९</hi><hi rend="dot">.</hi> <hi rend="bold">स्यादयो नामे, त्यादयो आख्याते।</hi></p>
<p rend="bodytext"></p>
<p rend="bodytext">स्यादिका विभत्तियो नामे दट्ठब्बा, त्यादिका च आख्याते।</p>
<p rend="bodytext"></p>
<p rend="bodytext" n="200"><hi rend="paranum">२००</hi><hi rend="dot">.</hi> <hi rend="bold">सि यो, अं यो, ना हि, स नं, स्मा हि, स नं, स्मिं सु।</hi></p>
<p rend="bodytext"></p>
<p rend="bodytext">या विभत्तियो “नामे”ति वुत्ता, ता सरूपतो सि यो, अं यो, ना हि, स नं, स्मा हि, स नं, स्मिं सूति चुद्दस भवन्ति। सि यो इति पठमा; सि यो इति द्वे पठमा विभत्ति नाम, अं यो इति दुतिया, ना हि इति ततिया, स नं इति चतुत्थी, स्मा हि इति पञ्चमी, स नं इति छट्ठी, स्मिं सु इति सत्तमी; स्मिं सु इति द्वे सत्तमी विभत्ति नाम।</p>
<p rend="bodytext"></p>
<p rend="bodytext" n="201"><hi rend="paranum">२०१</hi><hi rend="dot">.</hi> <hi rend="bold">द्वीसु द्वीसु पठमं पठमं एकवचनं पच्छिमं पच्छिमं बहुवचनं।</hi></p>
<p rend="bodytext"></p>
<p rend="bodytext"></p>
<p rend="bodytext" n="202"><hi rend="paranum">२०२</hi><hi rend="dot">.</hi> <hi rend="bold">लीनङ्गतो ता।</hi></p>
<p rend="bodytext"></p>
<p rend="bodytext">ता विभत्तियो वुत्तप्पकारा लीनङ्गभूतस्मा लिङ्गतो परा होन्ति, न निप्फन्नलिङ्गम्हा, निप्फन्नस्स पुन निप्फादेतब्बाभावतो।</p>
<p rend="bodytext" n="203"><hi rend="paranum">२०३</hi><hi rend="dot">.</hi> <hi rend="bold">रूळ्हानुकरणोपसग्गादितो च।</hi></p>
<p rend="bodytext"></p>
<p rend="bodytext">ता विभत्तियो रूळ्हीसद्दतो, अनुकरणसद्दतो, उपसग्गादितो च परा होन्ति, तथा हि विटटुभो, येवापनको, दिसो, रुचो, करोतिस्स, अभिस्स, पतिस्स, चण्डोरणं पति, नमो ... अत्थु, नमो करोहि इच्चेवमादयो सविभत्तिका भवन्ति।</p>
<p rend="bodytext"></p>
<p rend="bodytext" n="204"><hi rend="paranum">२०४</hi><hi rend="dot">.</hi> <hi rend="bold">आमन्तने सि गसञ्ञो।</hi></p>
<p rend="bodytext"></p>
<p rend="bodytext">आमन्तनत्थे सिसद्दो गसञ्ञो होति: भो पुरिस, भोति अय्ये।</p>
<p rend="bodytext"></p>
<p rend="bodytext" n="205"><hi rend="paranum">२०५</hi><hi rend="dot">.</hi> <hi rend="bold">झ-ल इवण्णुवण्णा।</hi></p>
<p rend="bodytext"></p>
<p rend="bodytext">इवण्णुवण्णा यथाक्कमं झ-ल-सञ्ञा होन्ति: इसिनो, दण्डिनो, अग्गिनो, भिक्खुनो, सयम्भुनो, वादिनो।</p>
<p rend="bodytext"></p>
<p rend="bodytext" n="206"><hi rend="paranum">२०६</hi><hi rend="dot">.</hi> <hi rend="bold">इत्थियं ते पो।</hi></p>
<p rend="bodytext"></p>
<p rend="bodytext">ते इवण्णुवण्णा इत्थिलिङ्गे वत्तब्बे पसञ्ञा होन्ति: रत्तिया, इत्थिया, वीसतिया, नवुतिया, धेनुया, वधुया।</p>
<p rend="bodytext"></p>
<p rend="bodytext" n="207"><hi rend="paranum">२०७</hi><hi rend="dot">.</hi> <hi rend="bold">आकारो घो।</hi></p>
<p rend="bodytext"></p>
<p rend="bodytext">आकारो इत्थियं वत्तब्बायं घसञ्ञो होति: सद्धाय, कञ्ञाय।</p>
<p rend="bodytext"></p>
<p rend="bodytext" n="208"><hi rend="paranum">२०८</hi><hi rend="dot">.</hi> <hi rend="bold">पुं-नपुंसकेसु से सागमो।</hi></p>
<p rend="bodytext"></p>
<p rend="bodytext">पुं-नपुंसकेसु वत्तब्बेसु सकारागमो होति से विभत्तियं: पुरिसस्स, अग्गिस्स, दण्डिस्स, भिक्खुस्स, सयम्भुस्स, चित्तस्स।</p>
<p rend="bodytext"></p>
<p rend="bodytext" n="209"><hi rend="paranum">२०९</hi><hi rend="dot">.</hi> <hi rend="bold">सं-सास्वेकवचनेसु थियं।</hi></p>
<p rend="bodytext"></p>
<p rend="bodytext">इत्थिलिङ्गे वत्तब्बे सं-सासु एकवचनेसु विभत्तादेसेसु सकारागमो होति: यस्सं, यस्सा, अमुस्सं, अमुस्सा।</p>
<p rend="bodytext"></p>
<p rend="bodytext" n="210"><hi rend="paranum">२१०</hi><hi rend="dot">.</hi> <hi rend="bold">एत-इमादीनं इ।</hi></p>
<p rend="bodytext"></p>
<p rend="bodytext">एता इमा इच्चेवमादीनं अन्तो सरो इकारो होति सं-सासु एकवचनेसु विभत्तादेसेसु: एतिस्सं, एतिस्सा, इमिस्सं, इमिस्सा, अञ्ञिस्सं, अञ्ञिस्सा, अञ्ञतरिस्सं, अञ्ञतरिस्सा, अञ्ञतमिस्सं, अञ्ञतमिस्सा, एकिस्सं, एकिस्सा।</p>
<p rend="bodytext"></p>
<p rend="bodytext" n="211"><hi rend="paranum">२११</hi><hi rend="dot">.</hi> <hi rend="bold">ताय वा।</hi></p>
<p rend="bodytext"></p>
<p rend="bodytext">तासद्दस्स अन्तो सरो इकारो होति वा सं-सासु एकवचनेसु विभत्तादेसेसु: तिस्सं, तिस्सा; तस्सं, तस्सा।</p>
<p rend="bodytext"></p>
<p rend="bodytext" n="212"><hi rend="paranum">२१२</hi><hi rend="dot">.</hi> <hi rend="bold">त-एत-इमातो सस्स साय।</hi></p>
<p rend="bodytext"></p>
<p rend="bodytext">ता-एता-इमातो सस्स विभत्तिस्स सायादेसो होति वा: तिस्साय, तिस्सा; एतिस्साय, एतिस्सा, इमिस्साय इमिस्सा।</p>
<p rend="bodytext"></p>
<p rend="bodytext" n="213"><hi rend="paranum">२१३</hi><hi rend="dot">.</hi> <hi rend="bold">रस्सत्तं घो।</hi></p>
<p rend="bodytext"></p>
<p rend="bodytext">घो रस्सत्तं आपज्जते सं-सास्वेकवचनेसु विभत्तादेसेसु: तस्सं, तस्सा; यस्सं, यस्सा; सब्बस्सं, सब्बस्सा।</p>
<p rend="bodytext"></p>
<p rend="bodytext" n="214"><hi rend="paranum">२१४</hi><hi rend="dot">.</hi> <hi rend="bold">द्वादितो दसन्ता नागमो नंम्हि।</hi></p>
<p rend="bodytext"></p>
<p rend="bodytext">द्वि इच्चेवमादितो दससद्दपरियोसाना सङ्ख्यासद्दतो नकारागमो होति नंम्हि विभत्तियं: द्विन्नं, तिन्नं, चतुन्नं, पञ्चन्नं, छन्नं, सत्तन्नं, अट्ठन्नं, नवन्नं, दसन्नं, एकादसन्नं, अट्ठारसन्नं।</p>
<p rend="bodytext"></p>
<p rend="bodytext" n="215"><hi rend="paranum">२१५</hi><hi rend="dot">.</hi> <hi rend="bold">ति-चतुतो थियं इस्सं-अस्सं।</hi></p>
<p rend="bodytext"></p>
<p rend="bodytext">इत्थिलिङ्गे ति-चतुसद्दतो यथाक्कमं इस्सं अस्सं इच्चेते आगमा होन्ति: तिस्सन्नं वेदनानं, चतस्सन्नं इत्थीनं।</p>
<p rend="bodytext" n="216"><hi rend="paranum">२१६</hi><hi rend="dot">.</hi> <hi rend="bold">पतो स्मिं-स्मानं अं-आ वा।</hi></p>
<p rend="bodytext"></p>
<p rend="bodytext">पतो परेसं स्मिं स्मा इच्चेतेसं अं-आआदेसा होन्ति वा यथाक्कमं: मत्यं, मतियं, मत्या, मतिया, पुथव्यं, पुथवियं, पुथव्या, पुथविया।</p>
<p rend="bodytext"></p>
<p rend="bodytext" n="217"><hi rend="paranum">२१७</hi><hi rend="dot">.</hi> <hi rend="bold">ना-स-स्मिंनं आ।</hi></p>
<p rend="bodytext"></p>
<p rend="bodytext">पतो परेसं ना स स्मिं इच्चेतेसं आआदेसो होति वा: निकत्या सुखमेधति; रत्या रुच्चति चन्दो, रत्या तियामं, पथव्या चारुपुब्बङ्गी। वाति किं: मतिया उपेतो।</p>
<p rend="bodytext"></p>
<p rend="bodytext" n="218"><hi rend="paranum">२१८</hi><hi rend="dot">.</hi> <hi rend="bold">आदितो अं ओ।</hi></p>
<p rend="bodytext"></p>
<p rend="bodytext">आदि इच्चेतस्मा स्मिंवचनस्स अं-ओआदेसा होन्ति वा: आदिं, आदो, आदिस्मिं, आदिम्हि।</p>
<p rend="bodytext"></p>
<p rend="bodytext" n="219"><hi rend="paranum">२१९</hi><hi rend="dot">.</hi> <hi rend="bold">अञ्ञस्मा आ च।</hi></p>
<p rend="bodytext"></p>
<p rend="bodytext">अञ्ञस्मा सद्दतो स्मिंवचनस्स अं-ओ-आआदेसा होन्ति वा: दिवा च रत्तो च हरन्ति ये बलिं; दिवा वा यदि वा रत्तिं; बाराणसिं अहू राजा। वाति किं: बाराणस्यं महाराज -  बाराणस्सन्ति पि पाठो।</p>
<p rend="bodytext"></p>
<p rend="bodytext" n="220"><hi rend="paranum">२२०</hi><hi rend="dot">.</hi> <hi rend="bold">सरे झ-लानं इय-उवा।</hi></p>
<p rend="bodytext"></p>
<p rend="bodytext">सरे परे झ-लानं इय उव इच्चेते आदेसा होन्ति वा: तियन्तं, पच्छियागारे, अग्गियागारे, भिक्खुवासने, पुथुवासने। सरेति किमत्थं: तिमलं। वाति किमत्थं: पञ्चहङ्गेहि, चक्ख्वायतनं।</p>
<p rend="bodytext"></p>
<p rend="bodytext" n="221"><hi rend="paranum">२२१</hi><hi rend="dot">.</hi> <hi rend="bold">इकारस्स अयो णानुबन्धे।</hi></p>
<p rend="bodytext"></p>
<p rend="bodytext">इकारस्स अयादेसो होति णानुबन्धे सरे परे: वत्थुत्तयं, अत्थद्वयं, अत्थदयं वा।</p>
<p rend="bodytext"></p>
<p rend="bodytext" n="222"><hi rend="paranum">२२२</hi><hi rend="dot">.</hi> <hi rend="bold">पस्स यो।</hi></p>
<p rend="bodytext"></p>
<p rend="bodytext">पसञ्ञस्स सरस्स विभत्तादेसे सरे परे यकारादेसो होति: निकत्या, निकत्यं, पथव्या पब्बते चेव; पथव्यं ठितो।</p>
<p rend="bodytext"></p>
<p rend="bodytext" n="223"><hi rend="paranum">२२३</hi><hi rend="dot">.</hi> <hi rend="bold">पितुस्स’ उलोपो नाम्हि, नास्स च या वा।</hi></p>
<p rend="bodytext"></p>
<p rend="bodytext">पितुसद्दस्स उकारस्स लोपो होति नाम्हि विभत्तियं, नाविभत्तिया च याआदेसो होति वा: “पित्या ... कतं”; “पितरा कतं” वा। एत्थ च “पित्या”ति इदं हेतुयो जन्तुयो अधिपतियाति रूपानि विय इत्थिलिङ्गरूपसदिसं पुल्लिङ्गरूपन्ति दट्ठब्बं. “मत्या च पित्या च कतं सुसाधू”ति पाळि च।</p>
<p rend="bodytext"></p>
<p rend="bodytext" n="224"><hi rend="paranum">२२४</hi><hi rend="dot">.</hi> <hi rend="bold">गोस्स’ अवावा यो-अं-ना-स-स्मा-स्मिं-सुसु।</hi></p>
<p rend="bodytext"></p>
<p rend="bodytext">गोसद्दस्स ओकारस्स आव-अवादेसा होन्ति यो अं ना स स्मा स्मिं सु इच्चेतासु विभत्तीसु: गावो गवो गच्छन्ति; भोन्तो गावो गवो तिट्ठथ; गावो गवो गावं गवं पस्सति, गावेन गवेन, गावस्स गवस्स देति, सन्तकं वा, गावा गवा अपेति, गावे गवे गावेसु गवेसु पतिट्ठितं।</p>
<p rend="bodytext"></p>
<p rend="bodytext" n="225"><hi rend="paranum">२२५</hi><hi rend="dot">.</hi> <hi rend="bold">आवे कते योनं ई।</hi></p>
<p rend="bodytext"></p>
<p rend="bodytext">गोसद्दस्स ओकारस्स आवादेसे कते योनं ईकारो होति: गावी गच्छन्ति, जनो गावी पस्सति।</p>
<p rend="bodytext"></p>
<p rend="bodytext" n="226"><hi rend="paranum">२२६</hi><hi rend="dot">.</hi> <hi rend="bold">अंम्ह आवस्स उ वा।</hi></p>
<p rend="bodytext"></p>
<p rend="bodytext">आव इच्चेतस्स गावादेसस्स अन्तसरस्स उकारो होति वा अंम्हि विभत्तियं: गावुं, गावं वा।</p>
<p rend="bodytext"></p>
<p rend="bodytext" n="227"><hi rend="paranum">२२७</hi><hi rend="dot">.</hi> <hi rend="bold">गोतो नं अं।</hi></p>
<p rend="bodytext"></p>
<p rend="bodytext">गोसद्दतो नंवचनस्स अंआदेसो होति, गोसद्दस्स ओकारस्स अवादेसो होति:  गवञ्चे तरमानानं।</p>
<p rend="bodytext"></p>
<p rend="bodytext" n="228"><hi rend="paranum">२२८</hi><hi rend="dot">.</hi> <hi rend="bold">पतिम्हालुत्ते च समासे।</hi></p>
<p rend="bodytext"></p>
<p rend="bodytext">अलुत्ते च समासे पतिम्हि परे गोसद्दतो नंवचनस्स अंआदेसो होति, गोसद्दस्स ओकारस्स अवादेसो होति: आयस्मा गवंपति; मुहुत्तजातो व गवंपति यथा। अलुत्तेति किं: गोपति।</p>
<p rend="bodytext"></p>
<p rend="bodytext" n="229"><hi rend="paranum">२२९</hi><hi rend="dot">.</hi> <hi rend="bold">लुत्ते ओ सरे व्यञ्जने च।</hi></p>
<p rend="bodytext"></p>
<p rend="bodytext">लुत्ते समासे गोसद्दस्स ओकारस्स अवादेसो होति सरे परे व्यञ्जने च: गवस्सकं, गवेळकं, गवाजिनं, सगवचण्डो ... परगवचण्डो। इध कोचि वदेय्य: “गवपान”न्ति एत्थ कथ”न्ति। एत्थ पन गोभि निब्बत्तं खीरं गवं, पातब्बट्ठेन पानं, गवञ्च तं पानञ्चा ति गवपानन्ति भवति। “सक्यपुङ्गवो”ति आदीसु कथन्ति। एत्थ पन पुङ्गवसद्दो सेट्ठवाचकोति गवसद्दस्स निप्फत्ति न चिन्तेतब्बा।</p>
<p rend="bodytext" n="230"><hi rend="paranum">२३०</hi><hi rend="dot">.</hi> <hi rend="bold">गोस्स सब्बस्स वा नंम्हि गु।</hi></p>
<p rend="bodytext"></p>
<p rend="bodytext">गोसद्दस्स सब्बस्सेव गुआदेसो होति वा नंम्हि विभत्तियं: गुन्नं देति, गुन्नं सिङ्गानि।</p>
<p rend="bodytext"></p>
<p rend="bodytext" n="231"><hi rend="paranum">२३१</hi><hi rend="dot">.</hi> <hi rend="bold">मतन्तरे सु-नं-हिसु गोण।</hi></p>
<p rend="bodytext"></p>
<p rend="bodytext">गरूनं मतन्तरे गोसद्दस्स सब्बस्सेव गोणादेसो होति वा सु नं हि इच्चेतासु विभत्तीसु: गोणेसु, गोणानं, गोणेहि, गोणेभि। वाति किं: गोसु, गोनं, गोहि, गोभि।</p>
<p rend="bodytext"></p>
<p rend="bodytext" n="232"><hi rend="paranum">२३२</hi><hi rend="dot">.</hi> <hi rend="bold">स्यादिसेसासु च।</hi></p>
<p rend="bodytext"></p>
<p rend="bodytext">गरूनं मतन्तरे गोसद्दस्स सब्बस्सेव गोणादेसो होति वा स्यादीसेसासु च विभत्तीसु: गोणो, गोणा, भो गोण, भवन्तो गोणा, गोणं, गोणेन, गोणस्स, गोणा, गोणस्मा, गोणम्हा। वाति किं: गो, गावो।</p>
<p rend="bodytext"></p>
<p rend="bodytext" n="233"><hi rend="paranum">२३३</hi><hi rend="dot">.</hi> <hi rend="bold">गुणधातुतो न गोस्स गोणो।</hi></p>
<p rend="bodytext"></p>
<p rend="bodytext">अम्हाकं पन मते “गुण आमन्तने”ति धातुवसेन निप्फन्नत्ता गोसद्दस्स गोणादेसो न इच्छितो।</p>
<p rend="bodytext"></p>
<p rend="bodytext" n="234"><hi rend="paranum">२३४</hi><hi rend="dot">.</hi> <hi rend="bold">उवण्णन्तानं स्मिं-योसु उव-अव-उरा क्वचि।</hi></p>
<p rend="bodytext"></p>
<p rend="bodytext">उवण्णन्तानं लिङ्गानं अन्तसरस्स स्मिं-योवचनेसु क्वचि उव-अव-उरादेसा होन्ति: भुवि, पसवो, पसू, गरवो, गरू, चतुरो, चत्तारो।</p>
<p rend="bodytext"></p>
<p rend="bodytext" n="235"><hi rend="paranum">२३५</hi><hi rend="dot">.</hi> <hi rend="bold">झ-ल-पेहि निग्गहीतं अं-मानं।</hi></p>
<p rend="bodytext"></p>
<p rend="bodytext">इसिं, महेसिं, भिक्खुं, सयम्भुं, अट्ठिं, आयुं, रत्तिं, इत्थिं, यागुं, वधुं, पुल्लिङ्गं, पुम्भावो, पुङ्कोकिलो।</p>
<p rend="bodytext"></p>
<p rend="bodytext" n="236"><hi rend="paranum">२३६</hi><hi rend="dot">.</hi> <hi rend="bold">अं-आदेस-पच्चयागमेसु क्वचि सरलोपो, तेसं पकति च।</hi></p>
<p rend="bodytext"></p>
<p rend="bodytext">पुरिसं, पुरिसे, पापं, पापे, पापियो,पापिट्ठो, परोपण्णास धम्मा; सरदो सतं। अं-आदेस-पच्चयागमेसूति किं: रत्तियो, हेतुना। क्वचीति किं: भिक्खुं, सयम्भुं, धेनुं, यागुं, भिक्खुनी, गहपतानी, सम्मदक्खातो। पकतिग्गहणसामत्थियेन सन्धिकिच्चञ्च भवति: सेय्यो, सेट्ठो, जेय्यो,जेट्ठो।</p>
<p rend="bodytext"></p>
<p rend="bodytext" n="237"><hi rend="paranum">२३७</hi><hi rend="dot">.</hi> <hi rend="bold">अं-आदेसेकवचन-यो-गेस्व अघो रस्सं।</hi></p>
<p rend="bodytext"></p>
<p rend="bodytext">इत्थिं, वधुं, इत्थिया, वधुया, इत्थियो, वधुयो, भोति इत्थि, भोति वधु, सयम्भुं, दण्डिं, सयम्भुना, दण्डिना, सयम्भुम्हा, सयम्भुम्हि, दण्डिनो, भोसयम्भु, भो दण्डि।</p>
<p rend="bodytext"></p>
<p rend="bodytext" n="238"><hi rend="paranum">२३८</hi><hi rend="dot">.</hi> <hi rend="bold">न लोपेतब्बे योम्हि।</hi></p>
<p rend="bodytext"></p>
<p rend="bodytext">अघो सरो लोपेतब्बे योम्हि सति रस्सं नापज्जति: सयम्भू तिट्ठन्ति, एवं दण्डी, इत्थी, वधू, भो सयम्भू तुम्हे तिट्ठथ।</p>
<p rend="bodytext"></p>
<p rend="bodytext" n="239"><hi rend="paranum">२३९</hi><hi rend="dot">.</hi> <hi rend="bold">अनपुंसकानि सिम्हि।</hi></p>
<p rend="bodytext"></p>
<p rend="bodytext">अनपुंसकानि लिङ्गानि सिम्हि रस्सं नापज्जन्ति: सा इत्थी, सो दण्डी, सो सयम्भू, सा वधू, सा भिक्खुनी।</p>
<p rend="bodytext"></p>
<p rend="bodytext" n="240"><hi rend="paranum">२४०</hi><hi rend="dot">.</hi> <hi rend="bold">नपुंसकानि रस्सं।</hi></p>
<p rend="bodytext"></p>
<p rend="bodytext">नपुंसकानि लिङ्गानि सिम्हि रस्सं आपज्जन्ति: सुखकारि दानं, सुखकारि सीलं, सीघयायि चित्तं, गोत्रभु चित्तं।</p>
<p rend="bodytext"></p>
<p rend="bodytext" n="241"><hi rend="paranum">२४१</hi><hi rend="dot">.</hi> <hi rend="bold">उभस्मा नं इन्नं।</hi></p>
<p rend="bodytext"></p>
<p rend="bodytext">उभिन्नं।</p>
<p rend="bodytext"></p>
<p rend="bodytext" n="242"><hi rend="paranum">२४२</hi><hi rend="dot">.</hi> <hi rend="bold">मतन्तरे द्वितो च।</hi></p>
<p rend="bodytext"></p>
<p rend="bodytext">द्विन्नं।</p>
<p rend="bodytext"></p>
<p rend="bodytext" n="243"><hi rend="paranum">२४३</hi><hi rend="dot">.</hi> <hi rend="bold">तितो इण्णं-इण्णन्नं।</hi></p>
<p rend="bodytext"></p>
<p rend="bodytext">ति इच्चेतस्मा सङ्ख्यासद्दतो नं-वचनस्स इण्णं इण्णन्नं इच्चेते आदेसा होन्ति: तिण्णं, तिण्णन्नं।</p>
<p rend="bodytext"></p>
<p rend="bodytext" n="244"><hi rend="paranum">२४४</hi><hi rend="dot">.</hi> <hi rend="bold">नंम्हि द्विस्स दुवि।</hi></p>
<p rend="bodytext"></p>
<p rend="bodytext">दुविन्नं।</p>
<p rend="bodytext"></p>
<p rend="bodytext" n="245"><hi rend="paranum">२४५</hi><hi rend="dot">.</hi> <hi rend="bold">योसु दीघं कतलोप-निकारेसु।</hi></p>
<p rend="bodytext"></p>
<p rend="bodytext">अग्गी, भिक्खू, रत्ती, यागू, अट्ठी, अट्ठीनि, आयू, आयूनि, सब्बानि, यानि, तानि, कानि, अमूनि, इमानि।</p>
<p rend="bodytext"></p>
<p rend="bodytext" n="246"><hi rend="paranum">२४६</hi><hi rend="dot">.</hi> <hi rend="bold">सु-नं-हिसु।</hi></p>
<p rend="bodytext"></p>
<p rend="bodytext">अग्गीसु, अग्गीनं, अग्गीहि, भिक्खूसु, भिक्खूनं, भिक्खूहि, पुरिसानं। इध पन दीघत्तं न भवति: “सुखेत्तेसु ब्रह्मचरिसू”ति आदीसु वुत्तिरक्खणत्थं।</p>
<p rend="bodytext"></p>
<p rend="bodytext" n="247"><hi rend="paranum">२४७</hi><hi rend="dot">.</hi> <hi rend="bold">पञ्चादीनं अन्तो अत्तं, योसु च।</hi></p>
<p rend="bodytext"></p>
<p rend="bodytext">पञ्चादीनं सङ्ख्यानं अन्तो अत्तं आपज्जति योम्हि सु नं हि इच्चेतेसु च: पञ्च पुरिसा, पञ्च पुरिसे, पञ्च इत्थियो, पञ्च चित्तानि, छ, सत्त, अट्ठ,नव, दस; पञ्चसु, पञ्चन्नं, पञ्चहि, छसु, छन्नं, छहि, सत्तसु, सत्तन्नं, सत्तहि, अट्ठसु, अट्ठन्नं, अट्ठहि, नवसु, नवन्नं, नवहि, दससु, दसन्नं, दसहि। अन्तग्गहणसामत्थियेन क्वचि व्यञ्जने परे छसद्दस्स अन्तो दीघं आपज्जति: छारत्तं विप्पवसेय्य; छा पि पाचीनतो निन्ना।</p>
<p rend="bodytext"></p>
<p rend="bodytext" n="248"><hi rend="paranum">२४८</hi><hi rend="dot">.</hi> <hi rend="bold">पतिस्स इनीपच्चये।</hi></p>
<p rend="bodytext"></p>
<p rend="bodytext">पतिस्स अन्तो अत्तं आपज्जति इनीपच्चये परे: नकुलमाता गहपतानी।</p>
<p rend="bodytext"></p>
<p rend="bodytext" n="249"><hi rend="paranum">२४९</hi><hi rend="dot">.</hi> <hi rend="bold">न्तुस्स अं-यो-ना-हि-स-नं-सु-स्मा-स्मिंसु।</hi></p>
<p rend="bodytext"></p>
<p rend="bodytext">न्तुपच्चयस्स अन्तो अत्तं आपज्जति अं यो ना हि स नं सु स्मा स्मिं इच्चेतेसु वचनेसु: आयस्मन्तं, आयस्मन्ते, गुणवन्तं, गुणवन्ते, गुणवन्तेन, गुणवन्तेहि, गुणवन्तेभि, सतिमन्तेन, सतिमन्तेहि, सतिमन्तेभि, गुणवन्तस्स, सतिमन्तस्स, गुणवन्तानं, सतिमन्तानं, गुणवन्तेसु, सतिमन्तेसु, गुणवन्तस्मा, गुणवन्तम्हा, गुणवन्ता, हिमवन्ता आगतम्ह, गुणवन्तस्मिं, गुणवन्तम्हि, गुणवन्ते, हिमवन्ते वसामि, गुणवन्तेसु।</p>
<p rend="bodytext"></p>
<p rend="bodytext" n="250"><hi rend="paranum">२५०</hi><hi rend="dot">.</hi> <hi rend="bold">नपुंसके योसु, योनञ्च इत्तं।</hi></p>
<p rend="bodytext"></p>
<p rend="bodytext">न्तुपच्चयस्स नपुंसके वत्तमानस्स अन्तो अत्तं आपज्जति योसु वचनेसु, योनञ्च इकारत्तं होति: गुणवन्ति कुलानि।</p>
<p rend="bodytext"></p>
<p rend="bodytext" n="251"><hi rend="paranum">२५१</hi><hi rend="dot">.</hi> <hi rend="bold">अं-सेसु वा सब्बस्स।</hi></p>
<p rend="bodytext"></p>
<p rend="bodytext">न्तुपच्चयस्स सकलस्सेव अत्तं होति वा अं स इच्चेतेसु। सतिमं भिक्खुं, सतिमन्तं भिक्खुं वा; बन्धुमस्स रञ्ञो, बन्धुमतो रञ्ञो वा।</p>
<p rend="bodytext"></p>
<p rend="bodytext" n="252"><hi rend="paranum">२५२</hi><hi rend="dot">.</hi> <hi rend="bold">सिम्हि कत्थचि।</hi></p>
<p rend="bodytext"></p>
<p rend="bodytext">कत्थचि न्तुपच्चयस्स अत्तं होति वा सिम्हि विभत्तियं, एत्थ च कत्थचीति इमिना गाथाविसयो गहेतब्बो: हिमवन्तो व पब्बतो; पुञ्ञवन्तो जुतिन्धरो; गतिमन्तो सतिमन्तो धितिमन्तो च सो इसि। वाति किमत्थं: हिमवा ... पब्बतो।</p>
<p rend="bodytext"></p>
<p rend="bodytext" n="253"><hi rend="paranum">२५३</hi><hi rend="dot">.</hi> <hi rend="bold">अभिधातब्बे निप्पज्जते।</hi></p>
<p rend="bodytext"></p>
<p rend="bodytext">अभिधातब्बे निप्पज्जते, इच्चेतं अधिकारत्थं वेदितब्बं।</p>
<p rend="bodytext"></p>
<p rend="bodytext" n="254"><hi rend="paranum">२५४</hi><hi rend="dot">.</hi> <hi rend="bold">अग्गिम्हि अग्गिनीति गिनीति च।</hi></p>
<p rend="bodytext"></p>
<p rend="bodytext">अग्गिम्हि अभिधातब्बे अग्गिनीति निप्पज्जते, गिनीति च: “अग्गिनि, अग्गिनी, अग्गिनयो, अग्गिनि”न्ति सब्बा विभत्तियो परा लब्भन्ति; तथा “गिनि, गिनी, गिनयो”ति। उभिन्नं पाळिप्पदेसो हेट्ठा पकासितो।</p>
<p rend="bodytext"></p>
<p rend="bodytext" n="255"><hi rend="paranum">२५५</hi><hi rend="dot">.</hi> <hi rend="bold">सत्ते सत्तवाति।</hi></p>
<p rend="bodytext"></p>
<p rend="bodytext">सत्ते अभिधातब्बे सत्तव इति निप्पज्जते: त्वञ्च उत्तमसत्तवो, सत्तवा, सत्तवन्ति सब्बा विभत्तियो परा लब्भन्ति। सत्तेति किं: रूपादीसु सत्तो विसत्तो लग्गो।</p>
<p rend="bodytext"></p>
<p rend="bodytext" n="256"><hi rend="paranum">२५६</hi><hi rend="dot">.</hi> <hi rend="bold">उदके दकन्ति कन्ति च।</hi></p>
<p rend="bodytext"></p>
<p rend="bodytext">उदके अभिधातब्बे दकन्ति निप्पज्जते, कन्ति च: दकं, दकानि, कं, कानि सब्बा विभत्तियो परा लब्भन्ति: थलजा दकजा पुप्फा; अम्बपक्कं दकं सीतं; कन्तारं नित्थिण्णो।</p>
<p rend="bodytext"></p>
<p rend="bodytext" n="257"><hi rend="paranum">२५७</hi><hi rend="dot">.</hi> <hi rend="bold">उदकस्स क्वचि कलोपो च।</hi></p>
<p rend="bodytext"></p>
<p rend="bodytext">उदधि, महोदधि, नीलोदं वनमज्झतो; पमत्तं उदहारियं; उदकुम्भोपि पूरति। क्वचीति किं: तेसाहं उदकहारो; उदककुम्भं आदाय। एत्थ पन “उदधी”ति आदीनि चत्तारि किञ्चापि सन्धिकप्पे वत्तब्बानि, तथापि तिण्णं क-दक-उदकसद्दानं पच्चेकं आविभावदस्सनत्थं उदकसद्दे ककारलोपोपि कत्थचि होतीति दस्सनत्थञ्च आनीतानीति दट्ठब्बं।</p>
<p rend="bodytext"></p>
<p rend="bodytext" n="258"><hi rend="paranum">२५८</hi><hi rend="dot">.</hi> <hi rend="bold">मूळ्हे मुद्धाति।</hi></p>
<p rend="bodytext"></p>
<p rend="bodytext">मूळ्हे अभिधातब्बे मुद्ध इति निप्पज्जते: मुद्धो, मुद्धा।</p>
<p rend="bodytext"></p>
<p rend="bodytext" n="259"><hi rend="paranum">२५९</hi><hi rend="dot">.</hi> <hi rend="bold">योस्व अत्तं अकतरस्सो झो।</hi></p>
<p rend="bodytext"></p>
<p rend="bodytext">योसु अकतरस्सो झो अत्तं आपज्जति: अग्गयो, मुनयो, इसयो।</p>
<p rend="bodytext"></p>
<p rend="bodytext" n="260"><hi rend="paranum">२६०</hi><hi rend="dot">.</hi> <hi rend="bold">लो च वे-वोसु।</hi></p>
<p rend="bodytext"></p>
<p rend="bodytext">अकतरस्सो लो च वे वो इच्चेतेसु अत्तं आपज्जति: द्वे इमे भिक्खवे अन्ता; आवुसो भिक्खवे ति; सुणोथ भिक्खवो मय्हं; भिक्खू आमन्तेसि “भिक्खवो”ति; हेतवे, हेतवो।</p>
<p rend="bodytext"></p>
<p rend="bodytext" n="261"><hi rend="paranum">२६१</hi><hi rend="dot">.</hi> <hi rend="bold">मातुलादीनं अन्तो आनो ईपच्चये।</hi></p>
<p rend="bodytext"></p>
<p rend="bodytext">मातुलानी, अय्यकानी, वरुणानी, साकियानी। ईपच्चयेति किं: भिक्खुनी, जालिनी, गहपतानी।</p>
<p rend="bodytext"></p>
<p rend="bodytext" n="262"><hi rend="paranum">२६२</hi><hi rend="dot">.</hi> <hi rend="bold">नदिया दिस्स ज्जा योसु वा।</hi></p>
<p rend="bodytext"></p>
<p rend="bodytext">नदीसद्दस्स दीकारस्स ज्जाआदेसो होति वा योसु: नज्जायो सुप्पतित्थायो, नज्जायोति नदियो।</p>
<p rend="bodytext"></p>
<p rend="bodytext" n="263"><hi rend="paranum">२६३</hi><hi rend="dot">.</hi> <hi rend="bold">योहि सह ज्जो।</hi></p>
<p rend="bodytext"></p>
<p rend="bodytext">नदीसद्दस्स दीकारस्स योहि सह ज्जो इति आदेसो होति वा: नज्जो सन्दन्ति, नज्जो पस्सति। वाति किं: नदियो सन्दन्ति, नदियो पस्सति।</p>
<p rend="bodytext"></p>
<p rend="bodytext" n="264"><hi rend="paranum">२६४</hi><hi rend="dot">.</hi> <hi rend="bold">नादेकवचनेहि ज्जा, स्मिंना ज्जञ्च।</hi></p>
<p rend="bodytext"></p>
<p rend="bodytext">नदीसद्दस्स दीकारस्स नादीहि एकवचनेहि सह ज्जा इति आदेसो होति वा, स्मिंना सह ज्जं इति च: नज्जा कतं, नज्जा पुप्फं ददाति, नज्जा अपेति, नज्जा नेरञ्जराय तीरे, नज्जा नज्जं पतिट्ठितं। वाति किं: नदिया, नदियं।</p>
<p rend="bodytext"></p>
<p rend="bodytext" n="265"><hi rend="paranum">२६५</hi><hi rend="dot">.</hi> <hi rend="bold">सब्बतो हिस्स भि वा।</hi></p>
<p rend="bodytext"></p>
<p rend="bodytext">सब्बतो लिङ्गतो हिवचनस्स भिआदेसो होति वा: पुरिसेभि, पुरिसेहि; इत्थीभि, इत्थीहि; चित्तेभि, चित्तेहि।</p>
<p rend="bodytext"></p>
<p rend="bodytext" n="266"><hi rend="paranum">२६६</hi><hi rend="dot">.</hi> <hi rend="bold">स्मा-स्मिंनं यथाक्कमं यथारहं म्हा-म्हि।</hi></p>
<p rend="bodytext"></p>
<p rend="bodytext">सब्बतो लिङ्गतो स्मा-स्मिंनं म्हा-म्हिआदेसा होन्ति यथाक्कमं यथारहं: पुरिसम्हा, पुरिसस्मा; पुरिसम्हि, पुरिसस्मिं; चित्तम्हा, चित्तस्मा; चित्तम्हि, चित्तस्मिं। पाळिनयवसेन गाथायं येव एकच्चतो इत्थिलिङ्गतो म्हा म्हि इच्चेते परा दिस्सन्ति “कुसावतिम्हि नगरे, यथा बलाकयोनिम्ही”ति; कुसावतियं बलाकयोनियन्ति अक्खरविपल्लासो दट्ठब्बो। यथारहन्ति किं: सत्थारा अपेति, सत्थरि पतिट्ठितं; अपि च “यथारह”न्ति इदं पाळिनयवसेन चुण्णियपदेसु इत्थिलिङ्गतो म्हा-म्हिसद्दानं अनुपलब्भनीयतम्पि दस्सेतीति वेदितब्बं।</p>
<p rend="bodytext"></p>
<p rend="bodytext" n="267"><hi rend="paranum">२६७</hi><hi rend="dot">.</hi> <hi rend="bold">कताकारेहि न त-इमेहि।</hi></p>
<p rend="bodytext"></p>
<p rend="bodytext">कताकारेहि त इम इच्चेतेहि स्मा-स्मिंनं म्हा म्हि इच्चेते आदेसा न होन्ति: अस्मा, अस्मिं। कताकारेहीति किमत्थं: तम्हा, तम्हि, इमम्हा, इमम्हि।</p>
<p rend="bodytext"></p>
<p rend="bodytext" n="268"><hi rend="paranum">२६८</hi><hi rend="dot">.</hi> <hi rend="bold">सु-हिसु लिङ्गाकारो ए।</hi></p>
<p rend="bodytext"></p>
<p rend="bodytext">सब्बेसु, येसु, तेसु, केसु, पुरिसेसु, इमेसु, कुसलेसु, तुम्हेसु, अम्हेसु, सब्बेहि, येहि।</p>
<p rend="bodytext"></p>
<p rend="bodytext" n="269"><hi rend="paranum">२६९</hi><hi rend="dot">.</hi> <hi rend="bold">सब्ब-कतरादयो सब्बनामानि।</hi></p>
<p rend="bodytext"></p>
<p rend="bodytext">सब्ब कतर इच्चादयो सद्दा सब्बनामानि नाम भवन्ति। तेसं सरूपं सब्बथापि हेट्ठा पकासितं।</p>
<p rend="bodytext"></p>
<p rend="bodytext" n="270"><hi rend="paranum">२७०</hi><hi rend="dot">.</hi> <hi rend="bold">सब्बनामानं पन नंम्हि।</hi></p>
<p rend="bodytext"></p>
<p rend="bodytext">सब्बनामानं पन अकारो नंम्हि विभत्तियं एत्तं आपज्जति: सब्बेसं, सब्बेसानं, कतरेसं, कतरेसानं।</p>
<p rend="bodytext"></p>
<p rend="bodytext" n="271"><hi rend="paranum">२७१</hi><hi rend="dot">.</hi> <hi rend="bold">अतो नाय एन।</hi></p>
<p rend="bodytext"></p>
<p rend="bodytext">सब्बेन, येन, तेन, केन, अनेन, पुरिसेन, रूपेन।</p>
<p rend="bodytext"></p>
<p rend="bodytext" n="272"><hi rend="paranum">२७२</hi><hi rend="dot">.</hi> <hi rend="bold">सिस्स ओ।</hi></p>
<p rend="bodytext"></p>
<p rend="bodytext">अकारतो सिवचनस्स ओकारो होति: सब्बो, यो, सो, को, अमुको, पुरिसो।</p>
<p rend="bodytext"></p>
<p rend="bodytext" n="273"><hi rend="paranum">२७३</hi><hi rend="dot">.</hi> <hi rend="bold">सो वा ठाने।</hi></p>
<p rend="bodytext"></p>
<p rend="bodytext">अकारतो नावचनस्स सोआदेसो होति वा ठाने: अत्थसो, व्यञ्जनसो, अक्खरसो, सुत्तसो, पदसो, यससो, उपायसो। वाति किं: अत्थेन, व्यञ्जनेन। ठानेति किं: पुरिसेन, चित्तेन।</p>
<p rend="bodytext"></p>
<p rend="bodytext" n="274"><hi rend="paranum">२७४</hi><hi rend="dot">.</hi> <hi rend="bold">दीघ-ओरतो स्मास्स।</hi></p>
<p rend="bodytext"></p>
<p rend="bodytext">दीघ-ओरसद्देहि स्मावचनस्स सो होति वा: दीघसो, दीघम्हा; ओरसो, ओरम्हा।</p>
<p rend="bodytext"></p>
<p rend="bodytext" n="275"><hi rend="paranum">२७५</hi><hi rend="dot">.</hi> <hi rend="bold">योनं निनञ्च आ-ए।</hi></p>
<p rend="bodytext"></p>
<p rend="bodytext">अकारतो परेसं पठमा-दुतियायो-नं यथाक्कमं आ-एआदेसा होन्ति, तथा पठमा-दुतिया-निनं आ-एआदेसा होन्ति वा: पुरिसा तिट्ठन्ति, पुरिसे पस्सति, रूपा तिट्ठन्ति, रूपे पस्सति। वाति किं: रूपानि तिट्ठन्ति, रूपानि पस्सति।</p>
<p rend="bodytext"></p>
<p rend="bodytext" n="276"><hi rend="paranum">२७६</hi><hi rend="dot">.</hi> <hi rend="bold">स्मा-स्मिंनं।</hi></p>
<p rend="bodytext"></p>
<p rend="bodytext">अकारतो स्मा-स्मिंनं आ-एआदेसा होन्ति वा यथाक्कमं: पुरिसा अपेति, पुरिसस्मा वा, पुरिसे पतिट्ठितं, पुरिसस्मिं वा।</p>
<p rend="bodytext"></p>
<p rend="bodytext" n="277"><hi rend="paranum">२७७</hi><hi rend="dot">.</hi> <hi rend="bold">तिलिङ्गतो ठाने सि-योनं ए।</hi></p>
<p rend="bodytext"></p>
<p rend="bodytext">तीहि इत्थि-पुरिस-नपुंसकलिङ्गेहि परेसं सि-योवचनानं एकारादेसो होति वा ठाने: वनप्पगुम्बे यथा फुस्सितग्गे, के च छवे पाटिकपुत्ते, के पण्डिते सब्बकामददे दीघरत्तं भत्ता मे भविस्सति, ततो वातातपे घोरे सञ्जाते पटिहञ्ञति - विहारेन पटिहञ्ञतीति अत्थो योजेतब्बो -, रोहिता नळपे सिङ्गु, बाले च पण्डिते च सन्धावित्वा संसरित्वा दुक्खस्सन्तं करिस्सन्ति; इमानि पदानि पुल्लिङ्गानं एकवचन-बहुवचनवसेन वुत्तानि; सुखे दुक्खे, अट्ठ नागावाससते, इमानि नपुंसकानं एकवचन-बहुवचनवसेन; विरत्ते कोसियायने, इमानि इत्थिलिङ्गानं एकवचनवसेन वुत्तानि। वाति किं: वनप्पगुम्बो, सुखं, दुक्खं, विरत्ता कोसियायनी। ठानेति किं: राजा, अत्ता, कञ्ञा, ब्राह्मणी।</p>
<p rend="bodytext"></p>
<p rend="bodytext" n="278"><hi rend="paranum">२७८</hi><hi rend="dot">.</hi> <hi rend="bold">छेदनादीसु यं पयोजनं सो तदत्थो।</hi></p>
<p rend="bodytext"></p>
<p rend="bodytext">छेदनकिरियादीसु यं वत्थु पयोजनं होति, सो तदत्थो नाम भवति।</p>
<p rend="bodytext"></p>
<p rend="bodytext" n="279"><hi rend="paranum">२७९</hi><hi rend="dot">.</hi> <hi rend="bold">तदत्थे चतुत्थेकवचनस्स आयो अत्थञ्च।</hi></p>
<p rend="bodytext"></p>
<p rend="bodytext">तदत्थे वत्तमानस्स अकारतो चतुत्थेकवचनस्स आयादेसो होति, अत्थं इच्चादेसो च: “एत्तका रुक्खा छिज्जन्तु यूपत्थाय” एत्थ रुक्खच्छेदनकिरियाय यूपो पयोजनं; “अत्थाय हिताय सुखाय देवमनुस्सानं”, अत्थत्थं, हितत्थं, सुखत्थं, किमत्थं, तदत्थं, पत्तमक्खनतेलादिअत्थं, ममापि पुञ्ञोदयवुद्धिअत्थं।</p>
<p rend="bodytext"></p>
<p rend="bodytext"></p>
<p rend="bodytext"></p>
<p rend="bodytext" n="281"><hi rend="paranum">२८१</hi><hi rend="dot">.</hi> <hi rend="bold">न तयो सब्बनामतो।</hi></p>
<p rend="bodytext"></p>
<p rend="bodytext">सब्बनामतो स्मा-स्मिं-सानं न भवन्ति तयो आ-ए-आयादेसा: सब्बस्मा, सब्बस्मिं, सब्बस्स, यस्मा, यस्मिं, यस्स, तस्मा, तस्मिं, तस्स, इमस्मा, इमस्मिं, इमस्स; अञ्ञानिपि योजेतब्बानि।</p>
<p rend="bodytext"></p>
<p rend="bodytext" n="282"><hi rend="paranum">२८२</hi><hi rend="dot">.</hi> <hi rend="bold">अथ व एकच्चेहि स्मा-स्मिंनं आ-ए भवन्ति।</hi></p>
<p rend="bodytext"></p>
<p rend="bodytext">तानि रूपानि अप्पकतमानि, सब्बे इच्चादीनि सत्तमीसहितरूपानि तत्थ तत्थ निद्देसपाळिआदीसु दिस्सन्ति, यमकमहाथेरेन पन “सब्बे सब्बा” ति आदिना सत्तमी-पञ्चमीरूपानि कथितानि।</p>
<p rend="bodytext"></p>
<p rend="bodytext"></p>
<p rend="bodytext"></p>
<p rend="bodytext" n="284"><hi rend="paranum">२८४</hi><hi rend="dot">.</hi> <hi rend="bold">पस्मा या।</hi></p>
<p rend="bodytext"></p>
<p rend="bodytext">रत्तिया, इत्थिया, देविया, धेनुया, वधुया।</p>
<p rend="bodytext"></p>
<p rend="bodytext" n="285"><hi rend="paranum">२८५</hi><hi rend="dot">.</hi> <hi rend="bold">सखतो गस्सावण्णो।</hi></p>
<p rend="bodytext"></p>
<p rend="bodytext">भो सख, भो सखा; अत्रायं पाळि: “हरे सखा किस्स नु मं जहासी”ति।</p>
<p rend="bodytext"></p>
<p rend="bodytext" n="286"><hi rend="paranum">२८६</hi><hi rend="dot">.</hi> <hi rend="bold">इवण्ण एकारत्तं मतन्तरे।</hi></p>
<p rend="bodytext"></p>
<p rend="bodytext">आचरियानं मतन्तरे सखसद्दसो गस्स इकार-ईकार-एकारादेसा होन्ति: भो सखि, भो सखी, भो सखे।</p>
<p rend="bodytext"></p>
<p rend="bodytext" n="287"><hi rend="paranum">२८७</hi><hi rend="dot">.</hi> <hi rend="bold">ब्रह्म-मुनादितो ए वा।</hi></p>
<p rend="bodytext"></p>
<p rend="bodytext">ब्रह्म-मुनिआदितो गस्स एकारादेसो होति वा: “धम्मं पणीतं मनुजेसु ब्रह्मे, एस सेलो महाब्रह्मे; कप्पं तिट्ठ महामुने; पुत्तो उप्पज्जतं इसे; अङ्गारिनो दानि दुमा भदन्ते इच्चेवमादि. वा ति किं: पुच्छामि तं महाब्रह्म।</p>
<p rend="bodytext"></p>
<p rend="bodytext" n="288"><hi rend="paranum">२८८</hi><hi rend="dot">.</hi> <hi rend="bold">घतो निच्चं ए।</hi></p>
<p rend="bodytext"></p>
<p rend="bodytext">घतो गस्स निच्चं एकारो होति: एहि बाले खमापेहि; भोति अय्ये, भोति कञ्ञे, भोति खरादिये।</p>
<p rend="bodytext"></p>
<p rend="bodytext" n="289"><hi rend="paranum">२८९</hi><hi rend="dot">.</hi> <hi rend="bold">समासे मातादितो च।</hi></p>
<p rend="bodytext"></p>
<p rend="bodytext">समासविसये मातुआदितो गस्स एकारो होति वा: अच्छरियं नन्दमाते, अब्भुतं नन्दमाते; भोति सेट्ठिधीते, भोति राजधीते. समासे ति किं: भोति माता, भोति धीता।</p>
<p rend="bodytext"></p>
<p rend="bodytext" n="290"><hi rend="paranum">२९०</hi><hi rend="dot">.</hi> <hi rend="bold">न एव अम्मादितो।</hi></p>
<p rend="bodytext"></p>
<p rend="bodytext">अम्मादितो गस्स नेव एकारत्तं होति: भोति अम्मा, भोति अन्ना, भोति ताता।</p>
<p rend="bodytext"></p>
<p rend="bodytext" n="291"><hi rend="paranum">२९१</hi><hi rend="dot">.</hi> <hi rend="bold">रस्सा लतो य्वालपनस्स वे वो।</hi></p>
<p rend="bodytext"></p>
<p rend="bodytext">भिक्खवे, भिक्खवो, हेतवे, हेतवो, जन्तवे, जन्तवो।</p>
<p rend="bodytext"></p>
<p rend="bodytext" n="292"><hi rend="paranum">२९२</hi><hi rend="dot">.</hi> <hi rend="bold">झ-लेहि वा सस्स नो।</hi></p>
<p rend="bodytext"></p>
<p rend="bodytext">अग्गिनो, अग्गिस्स, दण्डिनो, दण्डिस्स, भिक्खुनो, भिक्खुस्स, सयम्भुनो, सयम्भुस्स।</p>
<p rend="bodytext"></p>
<p rend="bodytext" n="293"><hi rend="paranum">२९३</hi><hi rend="dot">.</hi> <hi rend="bold">घ-पतो च योनं लुत्ति।</hi></p>
<p rend="bodytext"></p>
<p rend="bodytext">घ-प-झ-लेहि योनं लुत्ति भवति वा: कञ्ञा, कञ्ञायो, रत्ती, रत्तियो, इत्थी, इत्थियो, वधू, वधुयो, यागू, यागुयो, अमू, अमुयो; अग्गी, अग्गयो, भिक्खू, भिक्खवो, सयम्भू, सयम्भुवो; अट्ठी, अट्ठीनि, आयू, आयूनि।</p>
<p rend="bodytext"></p>
<p rend="bodytext" n="294"><hi rend="paranum">२९४</hi><hi rend="dot">.</hi> <hi rend="bold">लतो यथासम्भवं वो नो च।</hi></p>
<p rend="bodytext"></p>
<p rend="bodytext">लतो योनं वो-नोआदेसा होन्ति वा यथासम्भवं: भिक्खवो, भिक्खू, सयम्भुवो, सयम्भू, हेतवो, हेतू, हेतुयो, जन्तवो, जन्तुनो, जन्तू, जन्तुयो। चसद्दग्गहणं अवधारणत्थं: अमू पुरिसा तिट्ठन्ति, अमू पुरिसे पस्सथ।</p>
<p rend="bodytext"></p>
<p rend="bodytext" n="295"><hi rend="paranum">२९५</hi><hi rend="dot">.</hi> <hi rend="bold">अम्हस्स सविभत्तिकस्स ममं से।</hi></p>
<p rend="bodytext"></p>
<p rend="bodytext">अम्हसद्दस्स सब्बस्स एव सविभत्तिकस्स ममंआदेसो होति से विभत्तियं: ममं दीयते, ममं परिग्गहो।</p>
<p rend="bodytext"></p>
<p rend="bodytext" n="296"><hi rend="paranum">२९६</hi><hi rend="dot">.</hi> <hi rend="bold">योम्हि पठमे मयं।</hi></p>
<p rend="bodytext"></p>
<p rend="bodytext">अम्हसद्दस्स सब्बस्स एव सविभत्तिकस्स मयंआदेसो होति योम्हि पठमे: मयं गच्छाम। अम्हस्साति किमत्थं: पुरिसा तिट्ठन्ति। योम्हीति किमत्थं: अहं गच्छामि, पठमेति किमत्थं: अम्हाकं पस्ससि।</p>
<p rend="bodytext"></p>
<p rend="bodytext">इमस्मिं पकरणे वन्तुमन्तुपच्चयानं वकार-मकारं देसतो वियोजेत्वा सुखुच्चारणत्थं अकारं गहेत्वा अन्तुपच्चयोति वोहारो करियति, पच्चयावयवो हि ‘पच्चयो’ति नामं लभति, तस्स च पयोगानुरूपतो आदेसो विधिय्यति:</p>
<p rend="bodytext" n="297"><hi rend="paranum">२९७</hi><hi rend="dot">.</hi> <hi rend="bold">न्तुस्स न्तो आ च।</hi></p>
<p rend="bodytext"></p>
<p rend="bodytext">न्तुपच्चयस्स सब्बस्सेव सविभत्तिकस्स न्तोइच्चादेसो होति आ च योम्हि पठमे: गुणवन्तो तिट्ठन्ति, सतिमन्तो तिट्ठन्ति, सतिमा तिट्ठन्ति, चक्खुमा अन्धिका होन्ति।</p>
<p rend="bodytext"></p>
<p rend="bodytext" n="298"><hi rend="paranum">२९८</hi><hi rend="dot">.</hi> <hi rend="bold">से वा न्तस्स।</hi></p>
<p rend="bodytext"></p>
<p rend="bodytext">न्तुपच्चयस्स सब्बस्सेव सविभत्तिकस्स न्तस्स इच्चादेसो होति वा से विभत्तियं: सीलवन्तस्स, सीलवतो वा।</p>
<p rend="bodytext"></p>
<p rend="bodytext" n="299"><hi rend="paranum">२९९</hi><hi rend="dot">.</hi> <hi rend="bold">सिम्हा निच्चं।</hi></p>
<p rend="bodytext"></p>
<p rend="bodytext">न्तुपच्चयस्स सब्बस्सेव सविभत्तिकस्स आआदेसो होति निच्चं सिम्हि विभत्तियं: गुणवा, पञ्ञवा, सतिमा, धितिमा।</p>
<p rend="bodytext"></p>
<p rend="bodytext" n="300"><hi rend="paranum">३००</hi><hi rend="dot">.</hi> <hi rend="bold">नपुंसके अं वा।</hi></p>
<p rend="bodytext"></p>
<p rend="bodytext">न्तुपच्चयस्स सब्बस्सेव सविभत्तिकस्स अं होति वा सिम्हि विभत्तियं नपुंसके वत्तमानस्स; गुणवं चित्तं तिट्ठति, रुचिमं पुप्फं। वाति कस्मा: वण्णवन्तं अगन्धकं।</p>
<p rend="bodytext"></p>
<p rend="bodytext">३०१. मतन्तरे गे।**</p>
<p rend="bodytext">न्तुपच्चयस्स सब्बस्सेव सविभत्तिकस्स अं होति गे परे आचरियानं मतन्तरे: भो गुणवं। सासनस्मिं हि सानुस्सारं आलपनं नत्थि, “यस्ससि नं पञ्ञवन्तं विसय्हा”ति एत्थ पन वुत्तिअनुरक्खणत्थं पञ्ञवन्तसद्दतो अनुसारागमो कतो, नन्ति पदपूरणे निपातपदं, भो यसस्सि पञ्ञवन्त इति अत्थो, तस्मा “भो गुणव”न्ति एत्थापि अनुसारागमेन न भवितब्बं।</p>
<p rend="bodytext"></p>
<p rend="bodytext" n="302"><hi rend="paranum">३०२</hi><hi rend="dot">.</hi> <hi rend="bold">अवण्णो यथारहं।</hi></p>
<p rend="bodytext"></p>
<p rend="bodytext">अस्माकं मते न्तुपच्चयस्स सब्बस्सेव सविभत्तिकस्स अ-आसङ्खातो अवण्णो होति गे परे यथारहं: भो गुणव, भो गुणवा, भो सतिम, भो सतिमा, पादे वन्दामि चक्खुम, एवं जानाहि पापिम, तग्घ भगवा बोज्झङ्गा, कथं नु भगवा तुय्हं, आयस्मा तिस्स।</p>
<p rend="bodytext"></p>
<p rend="bodytext" n="303"><hi rend="paranum">३०३</hi><hi rend="dot">.</hi> <hi rend="bold">ना-स्मिं-सेसु वा ता-ति-तो।</hi></p>
<p rend="bodytext"></p>
<p rend="bodytext">न्तुपच्चयस्स सब्बस्सेव सविभत्तिकस्स ता-ति-तो आदेसा होन्ति वा ना स्मिं स इच्चेतेसु यथाक्कमं: गुणवता, गुणवन्तेन, गुणवति, गुणवन्तस्मिं, गुणवतो, गुणवन्तस्स, सतिमता, सतिमन्तेन, सतिमति, सतिमन्तस्मिं, सतिमतो, सतिमन्तस्स।</p>
<p rend="bodytext"></p>
<p rend="bodytext" n="304"><hi rend="paranum">३०४</hi><hi rend="dot">.</hi> <hi rend="bold">तं नंम्हि।</hi></p>
<p rend="bodytext"></p>
<p rend="bodytext">न्तुपच्चयस्स सब्बस्सेव सविभत्तिकस्स तंआदेसो होति वा नंम्हि विभत्तियं: गुणवतं, गुणवन्तानं, सतिमतं, सतिमन्तानं।</p>
<p rend="bodytext"></p>
<p rend="bodytext" n="305"><hi rend="paranum">३०५</hi><hi rend="dot">.</hi> <hi rend="bold">इदस्स इमं सिम्हि नपुंसके।</hi></p>
<p rend="bodytext"></p>
<p rend="bodytext">इदसद्दस्स सब्बस्सेव सविभत्तिकस्स इमंआदेसो होति वा सिम्हि विभत्तियं नपुंसके वत्तमानस्स: इमं चित्तं तिट्ठति, इदं चित्तं तिट्ठति वा।</p>
<p rend="bodytext"></p>
<p rend="bodytext" n="306"><hi rend="paranum">३०६</hi><hi rend="dot">.</hi> <hi rend="bold">अयं अनपुंसकस्स निच्चं।</hi></p>
<p rend="bodytext"></p>
<p rend="bodytext">इदसद्दस्स अनपुंसकस्स सब्बस्सेव सविभत्तिकस्स अयं इच्चादेसो होति निच्चं: अयं पुरिसो, अयं इत्थी।</p>
<p rend="bodytext"></p>
<p rend="bodytext" n="307"><hi rend="paranum">३०७</hi><hi rend="dot">.</hi> <hi rend="bold">यो-अं-नादीसु च तेलिङ्गिकस्स इमो वा।</hi></p>
<p rend="bodytext"></p>
<p rend="bodytext">इदसद्दस्स तिलिङ्गे नियुत्तस्स सब्बस्सेव इम इच्चादेसो होति वा यो-अं-नादीसु परेसु, चसद्दग्गहणं सविभत्तिग्गहणनिवत्तनत्थं: इमे पुरिसा तिट्ठन्ति, इमे पुरिसे पस्सथ, इमं पुरिसं, इमं इत्थिं, इमं चित्तं पस्सति, इदं चित्तं पस्सति वा, इमा गाथायो, इमाय, इमाहि, इमिस्साय, इमिस्सं, इमासं, इमासु, इमस्स, इमेसं, इमस्मा, इमेहि, इमस्मिं, इमेसु (इमासु)।</p>
<p rend="bodytext"></p>
<p rend="bodytext" n="308"><hi rend="paranum">३०८</hi><hi rend="dot">.</hi> <hi rend="bold">अमुस्सादुं अं-सिसु नपुंसके।</hi></p>
<p rend="bodytext"></p>
<p rend="bodytext">अमुसद्दस्स सब्बस्सेव सविभत्तिकस्स अदुं होति अं-सिसु नपुंसके वत्तमानस्स: अदुं पुप्फं पस्सति, अदुं पुप्फं विरोचति।</p>
<p rend="bodytext"></p>
<p rend="bodytext" n="309"><hi rend="paranum">३०९</hi><hi rend="dot">.</hi> <hi rend="bold">इत्थि-पुम-नपुंसकसङ्ख्या।</hi></p>
<p rend="bodytext"></p>
<p rend="bodytext">इत्थि-पुम-नपुंसकसङ्ख्या इच्चेतं अधिकारत्थं वेदितब्बं; अयं वुत्ति, अयं पनाधिप्पायविञ्ञापिका अनुवुत्ति: इत्थि-पुम-नपुंसकवाचकत्ता इत्थि-पुम-नपुंसकसङ्खातं सङ्ख्यासद्दरूपं इदानि अम्हेहि वुच्चते। एत्थ वचने इत्थि-पुम-नपुंसकसद्दो च सङ्ख्यासद्दो च द्वेपि वत्तन्तीति.</p>
<p rend="bodytext"></p>
<p rend="bodytext" n="310"><hi rend="paranum">३१०</hi><hi rend="dot">.</hi> <hi rend="bold">योसु द्विन्नं द्वे दुवे।</hi></p>
<p rend="bodytext"></p>
<p rend="bodytext">द्विन्नं सङ्ख्यानं इत्थि-पुम-नपुंसके वत्तमानानं सविभत्तिकानं द्वे-दुवेआदेसा होन्ति योसु: द्वे इत्थियो, द्वे धम्मा, द्वे रूपानि, द्वे नपुंसका, दुवे कञ्ञायो, दुवे समणा, दुवे चित्तानि।</p>
<p rend="bodytext"></p>
<p rend="bodytext" n="311"><hi rend="paranum">३११</hi><hi rend="dot">.</hi> <hi rend="bold">ति-चतुन्नं तिस्सो चतस्सो तयो चत्तारो तीणि चत्तारि।</hi></p>
<p rend="bodytext"></p>
<p rend="bodytext">ति-चतुन्नं सङ्ख्यानं इत्थि-पुम-नपुंसके वत्तमानानं सविभत्तिकानं तिस्सो चतस्सो तयो चत्तारो तीणि चत्तारि इच्चेते आदेसा होन्ति यो इच्चेतेसु: तिस्सो वेदना, चतस्सो दिसा, तयो जना, तयो जने, चत्तारो पुरिसा, चत्तारो पुरिसे, तीणि आयतनानि, चत्तारि अरियसच्चानि।</p>
<p rend="bodytext"></p>
<p rend="bodytext" n="312"><hi rend="paranum">३१२</hi><hi rend="dot">.</hi> <hi rend="bold">उभूभयतो योनं ओ।</hi></p>
<p rend="bodytext"></p>
<p rend="bodytext">इत्थि-पुम-नपुंसके वत्तमानेहि उभ उभय इच्चेतेहि सब्बनामेहि परेसं योनं ओकारादेसो होति: उभो कुमारा, उभो कुमारे, उभो इत्थियो, उभो पादानि, उभयो देवमानुसा, उभयो इत्थियो, उभयो चित्तानि।</p>
<p rend="bodytext"></p>
<p rend="bodytext" n="313"><hi rend="paranum">३१३</hi><hi rend="dot">.</hi> <hi rend="bold">सु-हिसु अन्तो च।</hi></p>
<p rend="bodytext"></p>
<p rend="bodytext">उभसद्दस्स अन्तो च ओकारो होति सु-हिसु: उभोसु अन्तेसु, उभोसु पुरिसेसु, उभोसु इत्थीसु, उभोसु पस्सेसु, उभोसु चित्तेसु, उभोहि हत्थेहि, उभोहि बाहाहि, उभोहि चित्तेहि। आचरिया पन “उभेहि उभेभि, उभेसू”ति पि रूपानि इच्छन्ति, तेसं सिद्धि न दुक्करा।</p>
<p rend="bodytext"></p>
<p rend="bodytext" n="314"><hi rend="paranum">३१४</hi><hi rend="dot">.</hi> <hi rend="bold">राजस्स सविभत्तिकस्स से रञ्ञो राजिनो।</hi></p>
<p rend="bodytext"></p>
<p rend="bodytext">पण्णाकारं रञ्ञो अदासि, रञ्ञो रट्ठं, राजिनो रुच्चति धम्मचरिया, राजिनो सन्तकं।</p>
<p rend="bodytext"></p>
<p rend="bodytext" n="315"><hi rend="paranum">३१५</hi><hi rend="dot">.</hi> <hi rend="bold">नंम्हि रञ्ञं वा।</hi></p>
<p rend="bodytext"></p>
<p rend="bodytext">रञ्ञं, राजूनं।</p>
<p rend="bodytext"></p>
<p rend="bodytext" n="316"><hi rend="paranum">३१६</hi><hi rend="dot">.</hi> <hi rend="bold">नाम्हि रञ्ञा राजिना।</hi></p>
<p rend="bodytext"></p>
<p rend="bodytext">तेन रञ्ञा, सब्बदत्तेन राजिना।</p>
<p rend="bodytext"></p>
<p rend="bodytext" n="317"><hi rend="paranum">३१७</hi><hi rend="dot">.</hi> <hi rend="bold">स्मिंम्हि रञ्ञे राजिनि।</hi></p>
<p rend="bodytext"></p>
<p rend="bodytext">रञ्ञे पतिट्ठितं, राजिनि पतिट्ठितं।</p>
<p rend="bodytext"></p>
<p rend="bodytext" n="318"><hi rend="paranum">३१८</hi><hi rend="dot">.</hi> <hi rend="bold">तुम्हाम्हस्स तयि मयि।</hi></p>
<p rend="bodytext"></p>
<p rend="bodytext">तयि, मयि.</p>
<p rend="bodytext"></p>
<p rend="bodytext" n="319"><hi rend="paranum">३१९</hi><hi rend="dot">.</hi> <hi rend="bold">अहं-अहकं सिस्मिं।</hi></p>
<p rend="bodytext"></p>
<p rend="bodytext">सब्बस्स अम्हसद्दस्स सविभत्तिकस्स अहं अहकं इच्चादेसा होन्ति सिम्हि विभत्तियं: अहं गच्छामि, अहकं गच्छामि, अहकञ्च चित्तवसा नुभासितं।</p>
<p rend="bodytext"></p>
<p rend="bodytext" n="320"><hi rend="paranum">३२०</hi><hi rend="dot">.</hi> <hi rend="bold">इतरस्स तुवं त्वं।</hi></p>
<p rend="bodytext"></p>
<p rend="bodytext">इतरस्साति तुम्हसद्दं निद्दिसति: तुवं सत्था, त्वं सेनापति।</p>
<p rend="bodytext"></p>
<p rend="bodytext" n="321"><hi rend="paranum">३२१</hi><hi rend="dot">.</hi> <hi rend="bold">तव मम तुय्हं मय्हञ्च से।</hi></p>
<p rend="bodytext"></p>
<p rend="bodytext">सब्बेसं तुम्ह-अम्हसद्दानं सविभत्तिकानं तव मम इच्चते आदेसा होन्ति यथासङ्ख्यं से विभत्तियं, तुय्हं मय्हं इच्चादेसा च: तव, मम, तुय्हं, मय्हं।</p>
<p rend="bodytext"></p>
<p rend="bodytext" n="322"><hi rend="paranum">३२२</hi><hi rend="dot">.</hi> <hi rend="bold">अंम्हि तं मं तवं ममञ्च।</hi></p>
<p rend="bodytext"></p>
<p rend="bodytext">तं, मं, तवं, ममं।</p>
<p rend="bodytext"></p>
<p rend="bodytext" n="323"><hi rend="paranum">३२३</hi><hi rend="dot">.</hi> <hi rend="bold">तया मया नास्मिं।</hi></p>
<p rend="bodytext"></p>
<p rend="bodytext">तया, मया।</p>
<p rend="bodytext"></p>
<p rend="bodytext" n="324"><hi rend="paranum">३२४</hi><hi rend="dot">.</hi> <hi rend="bold">तुम्हस्स अंम्हि तुवं त्वं।</hi></p>
<p rend="bodytext"></p>
<p rend="bodytext">सब्बस्स तुम्हसद्दस्स सविभत्तिकस्स तुवं त्वं इच्चेते आदेसा होन्ति यथासङ्ख्यं अंम्हि विभत्तियं: कलिङ्गरस्स तुवं मञ्ञे, कट्ठस्स त्वं मञ्ञे, अहं त्वं मारेस्सामीति अट्ठकथापयोगो।</p>
<p rend="bodytext"></p>
<p rend="bodytext" n="325"><hi rend="paranum">३२५</hi><hi rend="dot">.</hi> <hi rend="bold">पदस्मा दुतिया-चतुत्थी-छट्ठीसु वो नो न वा।</hi></p>
<p rend="bodytext"></p>
<p rend="bodytext">सब्बेसं तुम्ह-अम्हसद्दानं सविभत्तिकानं पदस्मा परेसं वो-नोआदेसा होन्ति न वा, यथासङ्ख्यं दुतिया-चतुत्थी-छट्ठी-विभत्तीसु: पहाय वो गमिस्सामि, मा नो अज्ज विकन्तिंसु, धम्मं वो भिक्खवे देसेस्सामि, संविभजेथ नो रज्जेन, तुट्ठोस्मि वो पकतिया, सत्था नो भगवा अनुप्पत्तो। न वाति किमत्थं: एसो अम्हाकं सत्था। तुम्हम्हाकं इति किमत्थं: एते इसयो पस्ससि। पदस्माति किमत्थं: तुम्हाकं सत्था। दुतिया-चतुत्थी-छट्ठीसूति किमत्थं: गच्छथ तुम्हे।</p>
<p rend="bodytext"></p>
<p rend="bodytext" n="326"><hi rend="paranum">३२६</hi><hi rend="dot">.</hi> <hi rend="bold">पच्छिमानं एकवचने न वा ते मे।</hi></p>
<p rend="bodytext"></p>
<p rend="bodytext">सब्बेसं तुम्ह-अम्हसद्दानं सविभत्तिकानं पदस्मा परेसं ते-मेआदेसा होन्ति न वा यथासङ्ख्यं चतुत्थी-छट्ठीनं एकवचने: ददामि ते गामवरानि पञ्च, ददाहि मे गामवरं, इदं ते रट्ठं, अयं मे पुत्तो।</p>
<p rend="bodytext"></p>
<p rend="bodytext" n="327"><hi rend="paranum">३२७</hi><hi rend="dot">.</hi> <hi rend="bold">न दुतियेकवचने।</hi></p>
<p rend="bodytext"></p>
<p rend="bodytext">सब्बेसं तुम्ह-अम्हसद्दानं सविभत्तिकानं पदस्मा परेसं ते-मे आदेसा न होन्ति दुतियेकवचने परे: पस्सेय्य तं वस्ससतं अरोग्यं, सो मं ब्रवीति।</p>
<p rend="bodytext"></p>
<p rend="bodytext" n="328"><hi rend="paranum">३२८</hi><hi rend="dot">.</hi> <hi rend="bold">ततियेकवचने वा।</hi></p>
<p rend="bodytext"></p>
<p rend="bodytext">ततियेकवचने परे सब्बेसं तुम्ह-अम्हसद्दानं सविभत्तिकानं पदस्मा परेसं ते-मेआदेसा होन्ति वा यथासङ्ख्यं: कतं ते पापं, कतं तया पापं, कतं मे पापं, कतं मया पापं।</p>
<p rend="bodytext"></p>
<p rend="bodytext" n="329"><hi rend="paranum">३२९</hi><hi rend="dot">.</hi> <hi rend="bold">वो नो बहुवचने।</hi></p>
<p rend="bodytext"></p>
<p rend="bodytext">सब्बेसं तुम्ह-अम्हसद्दानं सविभत्तिकानं पदस्मा परेसं वो-नोआदेसा होन्ति यथासङ्ख्यं ततियाबहुवचने परे: कतं वो कम्मं, कतं नो कम्मं।</p>
<p rend="bodytext"></p>
<p rend="bodytext" n="330"><hi rend="paranum">३३०</hi><hi rend="dot">.</hi> <hi rend="bold">योम्हि पठमे च।</hi></p>
<p rend="bodytext"></p>
<p rend="bodytext">सब्बेसं तुम्ह-अम्हसद्दानं सविभत्तिकानं पदस्मा परेसं वो-नोआदेसा होन्ति योम्हि पठमे परे: गामं वो गच्छेय्याथ, गामं नो गच्छेय्याम।</p>
<p rend="bodytext"></p>
<p rend="bodytext" n="331"><hi rend="paranum">३३१</hi><hi rend="dot">.</hi> <hi rend="bold">पुमन्तस्स आ सिम्हि वा।</hi></p>
<p rend="bodytext"></p>
<p rend="bodytext">पुमसद्दस्स सविभत्तिकस्स आआदेसो होति वा सिम्हि विभत्तियं: पुमा तिट्ठति। वाति किमत्थं: न विज्जति पुमो सदा।</p>
<p rend="bodytext"></p>
<p rend="bodytext" n="332"><hi rend="paranum">३३२</hi><hi rend="dot">.</hi> <hi rend="bold">मघवादीनं निच्चं।</hi></p>
<p rend="bodytext"></p>
<p rend="bodytext">मघवसद्दादीनं अन्तस्स सविभत्तिकस्स निच्चं आआदेसो होति सिम्हि विभत्तियं: मघवा, युवा।</p>
<p rend="bodytext"></p>
<p rend="bodytext" n="333"><hi rend="paranum">३३३</hi><hi rend="dot">.</hi> <hi rend="bold">मतन्तरे पुमस्स अं आलपनेकवचने।</hi></p>
<p rend="bodytext"></p>
<p rend="bodytext">गरूनं मतन्तरे पुमसद्दन्तस्स सविभत्तिकस्स अं होति आलपनेकवचने परे: हे पुमं।</p>
<p rend="bodytext"></p>
<p rend="bodytext" n="334"><hi rend="paranum">३३४</hi><hi rend="dot">.</hi> <hi rend="bold">समासे च विभासा।</hi></p>
<p rend="bodytext"></p>
<p rend="bodytext">समासे च पुमसद्दन्तस्स अं होति विभासा: इत्थिपुमंनपुंसकसमूहो। विभासाति किमत्थं: इत्थिपुमनपुंसका।</p>
<p rend="bodytext"></p>
<p rend="bodytext" n="335"><hi rend="paranum">३३५</hi><hi rend="dot">.</hi> <hi rend="bold">आनो योसु।</hi></p>
<p rend="bodytext"></p>
<p rend="bodytext">पुमसद्दस्स सविभत्तिकस्स आनोआदेसो होति योसु विभत्तीसु: पुमानो, हे पुमानो।</p>
<p rend="bodytext"></p>
<p rend="bodytext" n="336"><hi rend="paranum">३३६</hi><hi rend="dot">.</hi> <hi rend="bold">स्मिंम्ह आने वा।</hi></p>
<p rend="bodytext"></p>
<p rend="bodytext">पुमसद्दस्स सविभत्तिकस्स आनेआदेसो होति वा स्मिंम्हि विभत्तियं: पुमाने पतिट्ठितं, पुमे वा।</p>
<p rend="bodytext"></p>
<p rend="bodytext" n="337"><hi rend="paranum">३३७</hi><hi rend="dot">.</hi> <hi rend="bold">हिविभत्तियं।</hi></p>
<p rend="bodytext"></p>
<p rend="bodytext">पुमसद्दन्तस्स हिविभत्तियं आनेआदेसो होति: पुमानेहि, पुमानेभि। पुन विभत्तिग्गहणं किमत्थं: सविभत्तिग्गहणनिवत्तनत्थं।</p>
<p rend="bodytext"></p>
<p rend="bodytext" n="338"><hi rend="paranum">३३८</hi><hi rend="dot">.</hi> <hi rend="bold">स-स्मासु पुम-कम्म-थामानं उ।</hi></p>
<p rend="bodytext"></p>
<p rend="bodytext">पुम-कम्म-थामानं अन्तस्स उकारादेसो होतिवा स-स्मासु विभत्तीसु: पुमुनो, पुमस्स. पुमुना अपेति, पुमस्मा वा, कम्मुनो, कम्मस्स, कम्मुना निस्सटं, कम्मस्मा वा, थामुनो, थामस्स, थामुना निस्सटं, थामस्मा वा।</p>
<p rend="bodytext"></p>
<p rend="bodytext" n="339"><hi rend="paranum">३३९</hi><hi rend="dot">.</hi> <hi rend="bold">आ वा सुस्मिं।</hi></p>
<p rend="bodytext"></p>
<p rend="bodytext">पुमसद्दन्तस्स सुविभत्तियं आआदेसो होति वा: पुमासु, पुमेसु वा।</p>
<p rend="bodytext"></p>
<p rend="bodytext" n="340"><hi rend="paranum">३४०</hi><hi rend="dot">.</hi> <hi rend="bold">नाम्हि च।</hi></p>
<p rend="bodytext"></p>
<p rend="bodytext">पुमसद्दन्तस्स आ-उआदेसा होन्ति वा नाम्हि विभत्तियं: पुमाना कतं, पुमुना, पुमेन वा।</p>
<p rend="bodytext"></p>
<p rend="bodytext" n="341"><hi rend="paranum">३४१</hi><hi rend="dot">.</hi> <hi rend="bold">कम्मन्तस्स अकार-उकारा।</hi></p>
<p rend="bodytext"></p>
<p rend="bodytext">कम्मसद्दन्तस्स अकार-उकारादेसा होन्ति वा नाम्हि विभत्तियं: कम्मना कतं फलं, कम्मुना, कम्मेन वा।</p>
<p rend="bodytext"></p>
<p rend="bodytext" n="342"><hi rend="paranum">३४२</hi><hi rend="dot">.</hi> <hi rend="bold">क्वचि युवादीनं आ सु-नासु।</hi></p>
<p rend="bodytext"></p>
<p rend="bodytext">युवादीनं अन्तस्स आआदेसो होति वा क्वचि सु ना इच्चेतासु विभत्तीसु: युवासु, युवाना कतं, युवेन वा, मघवासु, मघवाना कतं, मघवेन वा।</p>
<p rend="bodytext"></p>
<p rend="bodytext" n="343"><hi rend="paranum">३४३</hi><hi rend="dot">.</hi> <hi rend="bold">सब्बास्व आन।</hi></p>
<p rend="bodytext"></p>
<p rend="bodytext">युवादीनं अन्तस्स आनआदेसो होति वा सब्बासु विभत्तीसु: युवानो तिट्ठति, युवाना तिट्ठन्ति, युवानं, युवं पस्सति, युवाने, युवे पस्सति, सेसं परिपुण्णं कातब्बं। मघवानो तिट्ठति, मघवा तिट्ठति, मघवाना तिट्ठन्ति, मघवानं, मघवं पस्सथ, मघवाने, मघवे पस्सति, सेसं परिपुण्णं कातब्बं। इमस्मिं ठाने “मघवा, मघवन्तो”ति अयम्पि नयो लब्भति।</p>
<p rend="bodytext"></p>
<p rend="bodytext" n="344"><hi rend="paranum">३४४</hi><hi rend="dot">.</hi> <hi rend="bold">तुम्हाम्हेहि नं आकं।</hi></p>
<p rend="bodytext"></p>
<p rend="bodytext">तुम्ह-अम्हेहि नंवचनस्स आकं होति: तुम्हाकं, अम्हाकं।</p>
<p rend="bodytext"></p>
<p rend="bodytext" n="345"><hi rend="paranum">३४५</hi><hi rend="dot">.</hi> <hi rend="bold">अं-आनञ्च अप्पठमो यो।</hi></p>
<p rend="bodytext"></p>
<p rend="bodytext">तेहि तुम्ह-अम्हेहि यो अप्पठमो आकं अं आनञ्च होति: तुम्हाकं पस्सामि, तुम्हे पस्सामि वा, अम्हाकं पस्ससि, अम्हे पस्ससि वा, एवं तुम्हं, तुम्हानं, अम्हं, अम्हानं।</p>
<p rend="bodytext"></p>
<p rend="bodytext" n="346"><hi rend="paranum">३४६</hi><hi rend="dot">.</hi> <hi rend="bold">मतन्तरे सस्स वा अं।</hi></p>
<p rend="bodytext"></p>
<p rend="bodytext">गरूनं मतन्तरे तुम्ह-अम्हसद्देहि सस्स विभत्तिया अंआदेसो होति वा: तुम्हं दीयते, तव दीयते, तुम्हं परिग्गहो, तव परिग्गहो, अम्हं, मम।</p>
<p rend="bodytext"></p>
<p rend="bodytext" n="347"><hi rend="paranum">३४७</hi><hi rend="dot">.</hi> <hi rend="bold">सब्बनामकारतो यो पठमो ए।</hi></p>
<p rend="bodytext"></p>
<p rend="bodytext">सब्बे, ये, ते, के, इमे, तुम्हे, कथं अम्हे करोमसे।</p>
<p rend="bodytext"></p>
<p rend="bodytext" n="348"><hi rend="paranum">३४८</hi><hi rend="dot">.</hi> <hi rend="bold">द्वन्दे ठिता वा।</hi></p>
<p rend="bodytext"></p>
<p rend="bodytext">द्वन्दे समासे ठिता सब्बनामकारतो यो पठमो एत्तं आपज्जति वा: कतरकतमे, कतरकतमा वा।</p>
<p rend="bodytext"></p>
<p rend="bodytext" n="349"><hi rend="paranum">३४९</hi><hi rend="dot">.</hi> <hi rend="bold">नाञ्ञो सब्बनामविधि।</hi></p>
<p rend="bodytext"></p>
<p rend="bodytext">द्वन्दे समासे ठिता सब्बनामकारतो परस्स योवचनस्स ठपेत्वा एत्तं अञ्ञो सब्बनामविधि कातब्बो न होति: पुब्बापरानं, पुब्बुत्तरानं, अधरुत्तरानं।</p>
<p rend="bodytext"></p>
<p rend="bodytext" n="350"><hi rend="paranum">३५०</hi><hi rend="dot">.</hi> <hi rend="bold">ततियातप्पुरिसे च।</hi></p>
<p rend="bodytext"></p>
<p rend="bodytext">ततियातप्पुरिसे च समासे अञ्ञो सब्बनामविधि कातब्बो न होति: मासपुब्बाय इत्थिया, मासपुब्बानं पुरिसानं इत्थीनं वा।</p>
<p rend="bodytext"></p>
<p rend="bodytext" n="351"><hi rend="paranum">३५१</hi><hi rend="dot">.</hi> <hi rend="bold">बहुब्बीहिस्मिञ्च।</hi></p>
<p rend="bodytext"></p>
<p rend="bodytext">बहुब्बीहिस्मिञ्च समासे अञ्ञो सब्बनामविधि कातब्बो न होति: पियपुब्बाय इत्थिया, पियपुब्बानं इत्थीनं पुरिसानं वा।</p>
<p rend="bodytext"></p>
<p rend="bodytext" n="352"><hi rend="paranum">३५२</hi><hi rend="dot">.</hi> <hi rend="bold">होति दिसासब्बनामानं।</hi></p>
<p rend="bodytext"></p>
<p rend="bodytext">दिसावाचकानं सब्बनामानं बहुब्बीहिम्हि समासे सब्बनामविधि होति येव: दक्खिणपुब्बस्सं, दक्खिणपुब्बस्सा, उत्तरपुब्बस्सं, उत्तरपुब्बस्सा।</p>
<p rend="bodytext"></p>
<p rend="bodytext" n="353"><hi rend="paranum">३५३</hi><hi rend="dot">.</hi> <hi rend="bold">सब्बनामतो नं सं-सानं।</hi></p>
<p rend="bodytext"></p>
<p rend="bodytext">कतमेसं, कतमेसानं, कतमासं, कतमासानं, सब्बेसं, सब्बेसानं, सब्बासं, सब्बासानं, येसं, येसानं, यासं, यासानं, तेसं, तेसानं, तासं, तासानं, केसं, केसानं, कासं, कासानं, इमेसं, इमेसानं, इमासं, इमासानं, अमूसं, अमूसानं।</p>
<p rend="bodytext"></p>
<p rend="bodytext" n="354"><hi rend="paranum">३५४</hi><hi rend="dot">.</hi> <hi rend="bold">राजस्स सु-नं-हिसु राजु।</hi></p>
<p rend="bodytext"></p>
<p rend="bodytext">राजूसु, राजूनं, राजूहि, राजूभि।</p>
<p rend="bodytext"></p>
<p rend="bodytext" n="355"><hi rend="paranum">३५५</hi><hi rend="dot">.</hi> <hi rend="bold">क्वचि समास उत्तरपदत्थे राजादयो पुरिसनया।</hi></p>
<p rend="bodytext"></p>
<p rend="bodytext">समासविसये उत्तरपदत्थे वत्तमाना राजसद्दादयो क्वचि पुरिसनयेन योजेतब्बा: महाराजो, चत्तारो महाराजा, महाराजं, महाराजे, महाराजेन, सिविराजेन पेसितो, महाराजेहि, महाराजेभि, महाराजस्स, धम्मराजस्स सत्थुनो, महाराजानं, महाराजा, महाराजस्मा, महाराजम्हा, महाराजेहि, महाराजेभि, महाराजस्स, महाराजानं, उभिन्नं देवराजानं सङ्गामो पच्चुपट्ठितो, निक्खमन्ते महाराजे, महाराजस्मिं, महाराजम्हि, महाराजेसु, भो महाराज, भवन्तो महाराजा; एवं सब्बसखो भावितत्तोति आदीसु। असमासेपि चतुत्थी-छट्ठीवसेन “राजान”मिति ञेय्यं “आराधयति राजान”न्ति पाळिदस्सनतो। क्वचीति किं: महाराजूसु, महाराजूनं, महाराजूहि।</p>
<p rend="bodytext"></p>
<p rend="bodytext" n="356"><hi rend="paranum">३५६</hi><hi rend="dot">.</hi> <hi rend="bold">इदस्स ए सब्बस्स।</hi></p>
<p rend="bodytext"></p>
<p rend="bodytext">इदसद्दस्स सब्बस्सेव एकारो होति वा सु नं हि इच्चेतेसु। इदसद्दस्स पकतिभावो “इदप्पच्चयता पटिच्चसमुप्पादो”ति पाळिवसेन विञ्ञायति, इमेसं पच्चयाति हि इदप्पच्चया, इदप्पच्चया एव इदप्पच्चयता। एसु, इमेसु, एसं, इमेसं, एहि, इमेहि।</p>
<p rend="bodytext"></p>
<p rend="bodytext" n="357"><hi rend="paranum">३५७</hi><hi rend="dot">.</hi> <hi rend="bold">नाम्हि अन-इमि।</hi></p>
<p rend="bodytext"></p>
<p rend="bodytext">इदसद्दस्स सब्बस्सेव अन-इमिआदेसा होन्ति नाम्हि विभत्तियं: अनेन, इमिना।</p>
<p rend="bodytext"></p>
<p rend="bodytext" n="358"><hi rend="paranum">३५८</hi><hi rend="dot">.</hi> <hi rend="bold">सिम्हायं अनपुंसकस्स।</hi></p>
<p rend="bodytext"></p>
<p rend="bodytext">इदसद्दस्स सब्बस्सेव अनपुंसकस्स अयं इच्चादेसो होति सिम्हि विभत्तियं: अयं पुरिसो, अयं इत्थी, अयं मातुगामो, अयं ओरोधो, अयं गरूनं दारो, अयं आपो, अयं नपुंसको।</p>
<p rend="bodytext"></p>
<p rend="bodytext" n="359"><hi rend="paranum">३५९</hi><hi rend="dot">.</hi> <hi rend="bold">अमुनो मो सं।</hi></p>
<p rend="bodytext"></p>
<p rend="bodytext">अमुसद्दस्स अनपुंसकस्स मकारो सकारं आपज्जति वा सिम्हि विभत्तियं: असु राजा, अमुको राजा, असु इत्थी, अमुका इत्थी।</p>
<p rend="bodytext"></p>
<p rend="bodytext" n="360"><hi rend="paranum">३६०</hi><hi rend="dot">.</hi> <hi rend="bold">त एत-तेसं।</hi></p>
<p rend="bodytext"></p>
<p rend="bodytext">एत त इच्चेतेसं अनपुंसकानं तकारो सकारं आपज्जति सिम्हि विभत्तियं: एसो पुरिसो, एसा इत्थी, सो पुरिसो, सा इत्थी।</p>
<p rend="bodytext"></p>
<p rend="bodytext" n="361"><hi rend="paranum">३६१</hi><hi rend="dot">.</hi> <hi rend="bold">नत्तं तस्स वा सब्बलिङ्गेसु।</hi></p>
<p rend="bodytext"></p>
<p rend="bodytext">सब्बनामस्स तकारस्स नत्तं होति वा सब्बलिङ्गेसु: नं, तं, ने, ते, नेन, तेन, नेसु, तेसु, नम्हि, तम्हि, नाय, ताय, नाहि, ताहि, नाभि, ताभि। इध सासनयुत्तिया पदतो परस्सेव तकारस्स नकारादेसो अवगन्तब्बो “न नं उम्हयते दिस्वा, न च नं पटिनन्दती”ति आदिदस्सनतो।</p>
<p rend="bodytext"></p>
<p rend="bodytext" n="362"><hi rend="paranum">३६२</hi><hi rend="dot">.</hi> <hi rend="bold">अत्तं स-स्मा-स्मिं-सं-सासु।</hi></p>
<p rend="bodytext"></p>
<p rend="bodytext">सब्बनामस्स तकारस्स अत्तं होति वा स स्मा स्मिं सं सा इच्चेतेसु सब्बलिङ्गे: अस्स, तस्स, अस्मा, तस्मा, अस्मिं, तस्मिं, अस्सं, तस्सं, अस्सा तस्सा इत्थिया कतं, अस्सा तस्सा इत्थिया देति, अस्सा तस्सा इत्थिया अपेति. अस्सा तस्सा इत्थिया परिग्गहो, अस्सा तस्सा इत्थिया पतिट्ठितं।</p>
<p rend="bodytext"></p>
<p rend="bodytext" n="363"><hi rend="paranum">३६३</hi><hi rend="dot">.</hi> <hi rend="bold">इदसद्दस्स च।</hi></p>
<p rend="bodytext"></p>
<p rend="bodytext">सब्बस्मिं लिङ्गे इदसद्दस्स च सब्बस्सेव अत्तं होति वा स स्मा स्मिं सं सा इच्चेतेसु: अस्स, इमस्स, अस्मा लोका परं लोकं, इमस्मा, अस्मिं लोकस्मिं देवते, इमस्मिं, अस्सं, इमिस्सं, अस्सा इमिस्सा कञ्ञाय कतं, अस्सा इमिस्सा कञ्ञाय रुच्चति अलङ्कारो, अस्सा इमिस्सा कञ्ञाय निस्सटं, अस्सा इमिस्सा कञ्ञाय सन्तकं, अस्सा इमिस्सा कञ्ञाय पतिट्ठितं।</p>
<p rend="bodytext"></p>
<p rend="bodytext" n="364"><hi rend="paranum">३६४</hi><hi rend="dot">.</hi> <hi rend="bold">सब्बनामतो ककारागमो यथातन्ति।</hi></p>
<p rend="bodytext"></p>
<p rend="bodytext">अमुको, असुको, अमुकं, असुकं, अमुका, असुका। यथातन्तीति किं: यो सो भगवा, या इत्थी, सा इत्थी।</p>
<p rend="bodytext"></p>
<p rend="bodytext" n="365"><hi rend="paranum">३६५</hi><hi rend="dot">.</hi> <hi rend="bold">घ-पेहि स्मिं-सानं सं-सा।</hi></p>
<p rend="bodytext"></p>
<p rend="bodytext">सब्बनामेहि घ-पसञ्ञेहि परेसं स्मिं स इच्चेतेसं सं-साआदेसा होन्ति वा यथाक्कमं: सब्बस्सं, सब्बायं पतिट्ठितं, सब्बस्सा, सब्बाय देति, परिग्गहो वा, एवं इमिस्सं, इमायं, इमिस्सा, इमाय, अमुस्सं, अमुयं, अमुस्सा, अमुया।</p>
<p rend="bodytext"></p>
<p rend="bodytext" n="366"><hi rend="paranum">३६६</hi><hi rend="dot">.</hi> <hi rend="bold">ना स्मा स्मिं इच्चेतानि सेव।</hi></p>
<p rend="bodytext"></p>
<p rend="bodytext">सब्बनामेहि घ-पसञ्ञेहि परानि ना स्मा स्मिं इच्चेतानि वचनानि सवचनं इव दट्ठब्बानि: सब्बस्सा इत्थिया कतं, सब्बस्सा इत्थिया अपेति, सब्बस्सा इत्थिया पतिट्ठितं, तस्सा कुमारिकाय सद्धिं, कस्साहं केन हायामि, तस्सा मेथुनं धम्मं पटिसेवति, अञ्ञतरिस्सा इत्थिया पटिबद्धचित्तो होति, इधा ति इमिस्सा दिट्ठिया, यं एकिस्सा लोकधातुया।</p>
<p rend="bodytext"></p>
<p rend="bodytext" n="367"><hi rend="paranum">३६७</hi><hi rend="dot">.</hi> <hi rend="bold">थियं तो सं नंम्हि वा।</hi></p>
<p rend="bodytext"></p>
<p rend="bodytext">इत्थिलिङ्गे सब्बनामिको तकारो सकारं आपज्जति वा नंम्हि विभत्तियं: अभिक्कमो सानं पञ्ञायति। वाति किं: तासं।</p>
<p rend="bodytext"></p>
<p rend="bodytext" n="368"><hi rend="paranum">३६८</hi><hi rend="dot">.</hi> <hi rend="bold">आ च तिलिङ्गे।</hi></p>
<p rend="bodytext"></p>
<p rend="bodytext">तिलिङ्गे सब्बनामिको तकारो आकारत्तञ्च आपज्जति वा नंम्हि विभत्तियं: आसं इत्थीनं, तासं वा, आसं पुरिसानं, आसं चित्तानं, तेसं वा। अत्रिमा पाळियो: नासं कुज्झन्ति पण्डिता, सब्बासं सोका विनस्सन्ति, नेवासं केसा दिस्सन्ति हत्थपादाच जालिनोति। तत्थ नासन्ति न आसन्ति छेदो, सब्बासन्ति सब्बे आसन्ति छेदो, आसन्ति चेत्थ तेसं द्विन्नं जनानन्ति अत्थो। एत्थ च पुल्लिङ्गनये दिट्ठे येव नपुंसकनयो पि तंसमानगतिकत्ता दिट्ठो नाम होतीति “आसं चित्तान”न्ति वुत्तं। कत्थचि पन पोत्थके “सब्बेसं सोका विनस्सन्ती”ति पाळि दिस्सति, तत्थ सब्बे एसन्ति छेदो, “सुतं मेतं भो गोतमा”ति एत्थ विय।</p>
<p rend="bodytext"></p>
<p rend="bodytext" n="369"><hi rend="paranum">३६९</hi><hi rend="dot">.</hi> <hi rend="bold">मतन्तरे घ-पेहि स्मिं न आय-या।</hi></p>
<p rend="bodytext"></p>
<p rend="bodytext">गरूनं मतन्तरे घ-पसञ्ञेहि सब्बनामेहि स्मिंवचनस्स नेव आय-याआदेसा होन्ति: एतिस्सं, एतायं, इमिस्सं, इमायं, अमुस्सं, अमुयं।</p>
<p rend="bodytext"></p>
<p rend="bodytext" n="370"><hi rend="paranum">३७०</hi><hi rend="dot">.</hi> <hi rend="bold">होन्तेव।</hi></p>
<p rend="bodytext"></p>
<p rend="bodytext">अम्हाकं मते पन ते आदेसा होन्ति येव: एताय पतिट्ठितं, इमाय पतिट्ठितं, अमुया पतिट्ठितं।</p>
<p rend="bodytext"></p>
<p rend="bodytext" n="371"><hi rend="paranum">३७१</hi><hi rend="dot">.</hi> <hi rend="bold">मन-वचादयो मनोगणा।</hi></p>
<p rend="bodytext"></p>
<p rend="bodytext">मन वच इच्चेवमादयो सद्दा मनोगणा नाम भवन्ति; तेसं सरूपं हेट्ठा विभावितं।</p>
<p rend="bodytext"></p>
<p rend="bodytext" n="372"><hi rend="paranum">३७२</hi><hi rend="dot">.</hi> <hi rend="bold">बिल-पदादयो मनोगणादिका।</hi></p>
<p rend="bodytext"></p>
<p rend="bodytext"></p>
<p rend="bodytext" n="373"><hi rend="paranum">३७३</hi><hi rend="dot">.</hi> <hi rend="bold">मनोगणादीहि वा स्मिंनो इ, ना-स्मानं आ।</hi></p>
<p rend="bodytext"></p>
<p rend="bodytext">मनसि, मनस्मिं, वचसि, वचस्मिं, अयसि, अयस्मिं, अयसा कतं, अयेन वा, अयसा व मलं समुट्ठितं, अयस्मा वा – एवं मनसा वचसा वयसा; सब्बो मनोगणो वित्थारेतब्बो। बिलसि, बिलस्मिं, पदसि, पदस्मिं, बिलसा, बिलेन, पदसा, पदेन, मुखसा, वेगसा, रससा, आयुसा, आयुना; एवं अञ्ञेपि मनोगणादिका वित्थारेतब्बा। मनोगणादीहीति किं: पुरिसस्मिं, पुरिसेन, पुरिसस्मा, चित्तस्मिं, चित्तेन, चित्तस्मा, कञ्ञायं, कञ्ञाय।</p>
<p rend="bodytext"></p>
<p rend="bodytext" n="374"><hi rend="paranum">३७४</hi><hi rend="dot">.</hi> <hi rend="bold">ओ सस्स।</hi></p>
<p rend="bodytext"></p>
<p rend="bodytext">मनोगणादीहि सस्स ओकारो होति वा: मनसो, मनस्स, तपसो, तपस्स, बिलसो, बिलस्स।</p>
<p rend="bodytext"></p>
<p rend="bodytext" n="375"><hi rend="paranum">३७५</hi><hi rend="dot">.</hi> <hi rend="bold">तदन्त ओ विभत्तिलोपे।</hi></p>
<p rend="bodytext"></p>
<p rend="bodytext">तेसं मनोगणादीनं अन्तो ओत्तं आपज्जति वा विभत्तिलोपे कते: मनोमयं, अयोमयं, तेजोधातु, तपोधनो, सिरोरुहो, आपोकसिणं, वायोकसिणं। वाति किं: अयसलाकं।</p>
<p rend="bodytext"></p>
<p rend="bodytext" n="376"><hi rend="paranum">३७६</hi><hi rend="dot">.</hi> <hi rend="bold">मनोगणतो सरे सागमो।</hi></p>
<p rend="bodytext"></p>
<p rend="bodytext">मनोगणतो विभत्तादेसे वा पच्चये वा सरे परे सकारागमो होति वा: मनसा, वचसा, मनसि, वचसि, अव्यग्गमनसो नरो, थिरचेतसं कुलं, सद्धेय्यवचसा उपासिका, मानसिकं, वाचसिकं। वाति किं: मनो, मना, मनं, मने, मनेन – मनआयतनं।</p>
<p rend="bodytext"></p>
<p rend="bodytext" n="377"><hi rend="paranum">३७७</hi><hi rend="dot">.</hi> <hi rend="bold">अंवचनस्स ओ।</hi></p>
<p rend="bodytext"></p>
<p rend="bodytext">मनोगणतो अंवचनस्स ओकारादेसो होति वा: अदाने कुरुते मनो, कस्सपस्स वचो सुत्वा, तपो इध क्रुब्बति, यसो लद्धा न मज्जेय्य। वाति किं: यसं लद्धान दुम्मेधो, मनं अञ्ञासि। मनोगणतोति किं: बिलं पविस जम्बुक, चित्तं अञ्ञासि, कञ्ञं पस्सति।</p>
<p rend="bodytext"></p>
<p rend="bodytext" n="378"><hi rend="paranum">३७८</hi><hi rend="dot">.</hi> <hi rend="bold">सन्तस्स सो भे, अन्ते बो।</hi></p>
<p rend="bodytext"></p>
<p rend="bodytext">सन्तसद्दस्स सब्बस्सेव सकारादेसो होति भकारे, अन्ते पन बकारागमो होति: सब्भिरेव समासेथ, सब्भूतो, सब्भावो।</p>
<p rend="bodytext"></p>
<p rend="bodytext" n="379"><hi rend="paranum">३७९</hi><hi rend="dot">.</hi> <hi rend="bold">कारादीसु च।</hi></p>
<p rend="bodytext"></p>
<p rend="bodytext">सन्तसद्दस्स सब्बस्सेव सकारादेसो होति कारसद्दादीसु च परेसु: सक्कारो, सक्कतो, सक्कत्वा।</p>
<p rend="bodytext"></p>
<p rend="bodytext" n="380"><hi rend="paranum">३८०</hi><hi rend="dot">.</hi> <hi rend="bold">स्यादीसु सब्भि।</hi></p>
<p rend="bodytext"></p>
<p rend="bodytext">सन्तसद्दस्स सब्बस्सेव स्यादीसु सब्बासु विभत्तिसु सब्भिआदेसो होति: सब्भि, सब्भी, सब्भयो, सब्भिन्ति सेसं सब्बं वित्थारेतब्बं। इमस्मिं ठाने “सब्भीहि सद्धिं, बहुपेतं असब्भि जातवेद, असब्भिरूपो पुरिसो”ति एवमादीहि पदेहि विसुं विसुं सब्भिसद्दस्स विज्जमानता सारतो पच्चेतब्बा।</p>
<p rend="bodytext"></p>
<p rend="bodytext" n="381"><hi rend="paranum">३८१</hi><hi rend="dot">.</hi> <hi rend="bold">सद-भिदितो थ वा सब्भी ति सिद्धि।</hi></p>
<p rend="bodytext"></p>
<p rend="bodytext">अथ वा सद-भिदि-धातुवसेन सब-भी ति पदसिद्धि वेदितब्बा: सब्भि, निब्बानं।</p>
<p rend="bodytext"></p>
<p rend="bodytext" n="382"><hi rend="paranum">३८२</hi><hi rend="dot">.</hi> <hi rend="bold">पञ्ञत्तियं सन्तस्स न्तो सिम्हि।</hi></p>
<p rend="bodytext"></p>
<p rend="bodytext">पञ्ञत्तियं वत्तमानस्स सन्तसद्दस्स न्तसद्दो अं आपज्जति सिम्हि: सं, सप्पुरिसो। सिम्हीति किं: सन्तो सप्पुरिसो लोके। पञ्ञत्तियन्ति किं: सन्तो दन्तो नियतो ब्रह्मचारी।</p>
<p rend="bodytext"></p>
<p rend="bodytext" n="383"><hi rend="paranum">३८३</hi><hi rend="dot">.</hi> <hi rend="bold">गच्छन्तादीनं वा।</hi></p>
<p rend="bodytext"></p>
<p rend="bodytext">गच्छन्तादीनं न्तसद्दो अं आपज्जति सिम्हि वा: गच्छं, गच्छन्तो, महं, महन्तो इच्चादि। गच्छन्तादीनं इति किं: अन्तो, दन्तो, वन्तो।</p>
<p rend="bodytext"></p>
<p rend="bodytext" n="384"><hi rend="paranum">३८४</hi><hi rend="dot">.</hi> <hi rend="bold">थियं पि वा।</hi></p>
<p rend="bodytext"></p>
<p rend="bodytext">अपरेन पाळिनयेन इत्थिलिङ्गेपि गच्छन्तादीनं न्तसद्दो अं आपज्जति वा सिम्हि: सा गच्छं गच्छन्ती, सा जानं एवमाह, न जानामीति, पस्सं एवमाह न पस्सामीति। थियन्ति किं: गच्छन्तं कुलं, जानन्तं चित्तं।</p>
<p rend="bodytext"></p>
<p rend="bodytext" n="385"><hi rend="paranum">३८५</hi><hi rend="dot">.</hi> <hi rend="bold">अथ वा पुमे योम्हि पठमे।</hi></p>
<p rend="bodytext"></p>
<p rend="bodytext">अपरेन पाळिनयेन पुल्लिङ्गे गच्छन्तादीनं न्तसद्दो अं आपज्जति वा योम्हि पठमे: ते गच्छं, चक्खुं लच्छाम नो भवं, अपि नु तुम्हे आयस्मन्तो ... जानं पस्सं विहरथाति। अनेन लक्खणेन ते गच्छन्तो, भवन्तोति आदीनि पटिसिद्धानि भवन्ति।</p>
<p rend="bodytext"></p>
<p rend="bodytext" n="386"><hi rend="paranum">३८६</hi><hi rend="dot">.</hi> <hi rend="bold">स-स्मिं-ना-नंसु न्तु व।</hi></p>
<p rend="bodytext"></p>
<p rend="bodytext">गच्छन्तादीनं न्तसद्दो न्तुपच्चयो व दट्ठब्बो स स्मिं ना नं इच्चेतेसु: गच्छतो महतो, गच्छति, महति, गच्छता, महता, गच्छतं, महतं।</p>
<p rend="bodytext"></p>
<p rend="bodytext" n="387"><hi rend="paranum">३८७</hi><hi rend="dot">.</hi> <hi rend="bold">अरहन्तादीनञ्च यो पठमे।</hi></p>
<p rend="bodytext"></p>
<p rend="bodytext">अरहन्तसद्दादीनञ्च न्तसद्दो न्तुपच्चयो व दट्ठब्बो यो पठमे वा: अरहन्तो विहरन्ति, सन्तो सप्पुरिसा लोके, भवन्तो आगच्छन्तु। वाति किं: मयं चम्ह अनरहन्ता। अनेन च लक्खणेन ते गच्छन्तो, भवन्तोति आदीनि पटिसिद्धानि भवन्ति।</p>
<p rend="bodytext"></p>
<p rend="bodytext" n="388"><hi rend="paranum">३८८</hi><hi rend="dot">.</hi> <hi rend="bold">सन्तस्स न्तो अत्तमंम्हि वा।</hi></p>
<p rend="bodytext"></p>
<p rend="bodytext">सं भजति यदि वा असं। वाति किं: सन्तं, असन्तं।</p>
<p rend="bodytext"></p>
<p rend="bodytext" n="389"><hi rend="paranum">३८९</hi><hi rend="dot">.</hi> <hi rend="bold">आयस्मन्तुतो निच्चं य्व आ द्वीसु।</hi></p>
<p rend="bodytext"></p>
<p rend="bodytext">भगवता पञ्ञत्तविनयवोहारवसेन द्वीसु भिक्खूसु वत्तब्बेसु आयस्मन्तुसद्दतो परो यो पठमो आ होति निच्चं: सुणन्तु मे आयस्मन्ता। पठमोति किं: आयस्मन्ते पुच्छामि, द्वीसूति किं: उद्दिट्ठं खो आयस्मन्तो निदानं। अनेन लक्खणेन अनेन च मूलोदाहरणेन गुणवन्ता, सतिमन्ताति आदीनि पटिसिद्धानि भवन्ति; यथा पन पाळियं “अनरहन्ता”ति पदस्स दस्सनेन अरहन्ताति पदं गहेतब्बं होति, न तथा “आयस्मन्ता”तिपदस्स दस्सनेन गुणवन्ता, सतिमन्ताति आदीनि गहेतब्बानि होन्ति तादिसानं पाळियं अनागतत्ता; यथा च पन “आयस्मन्तो, अरहन्तो”ति पदानि पाळियं दिस्सन्ति, न तथा गच्छन्तो, महन्तो, चरन्तोति आदीनि बहुवचनन्तपदानि दिस्सन्ति; यथा च “सन्तो, अय्यो”ति पदानि पाळियं एकवचनबहुवचनवसेन दिस्सन्ति, न तथा गच्छन्तो, महन्तो, चरन्तोति आदीसु अनेकपदसहस्सेसु एकम्पि पदं बहुवचनवसेन दिस्सति।</p>
<p rend="bodytext"></p>
<p rend="bodytext" n="390"><hi rend="paranum">३९०</hi><hi rend="dot">.</hi> <hi rend="bold">ब्रह्म-अत्त-सख-राजादितो स्य आ।</hi></p>
<p rend="bodytext"></p>
<p rend="bodytext">ब्रह्मा तिट्ठति, एवं अत्ता, आतुमा, सखा, राजा, सा, पुमा, रहा, दळ्हधम्मा, पच्चक्खधम्मा, विवटच्छदा, वत्तहा, युवा, मघवा, अद्धा, मुद्धा। इमानि पदानि कासुचि विभत्तीसु अञ्ञमञ्ञं समसमानि भवन्ति, कासुचि विसदिसानि।</p>
<p rend="bodytext"></p>
<p rend="bodytext" n="391"><hi rend="paranum">३९१</hi><hi rend="dot">.</hi> <hi rend="bold">यो वा पठमो।</hi></p>
<p rend="bodytext"></p>
<p rend="bodytext">ब्रह्म इच्चेवमादितो यो पठमो आ होति वा: ब्रह्मा तिट्ठन्ति, अत्ता तिट्ठन्ति, न एतादिसा सखा होन्ति, चत्तारो महाराजा, सेसं नेतब्बं। वाति किं: ब्रह्मानो तिट्ठन्ति।</p>
<p rend="bodytext"></p>
<p rend="bodytext" n="392"><hi rend="paranum">३९२</hi><hi rend="dot">.</hi> <hi rend="bold">आनो योनं।</hi></p>
<p rend="bodytext"></p>
<p rend="bodytext">ब्रह्म इच्चेवमादितो योनं आनोआदेसो होति वा: ब्रह्मानो गच्छन्ति, ब्रह्मानो पस्सति, एवं अत्तानो, सखानो, राजानो, सानो। वाति किं: सखायो तिट्ठन्ति, सखायो पस्सति, साने पस्सति।</p>
<p rend="bodytext"></p>
<p rend="bodytext" n="393"><hi rend="paranum">३९३</hi><hi rend="dot">.</hi> <hi rend="bold">अं आनं।</hi></p>
<p rend="bodytext"></p>
<p rend="bodytext">ब्रह्मादितो अंवचनस्स आनंआदेसो होति वा: ब्रह्मानं, ब्रह्मं, अत्तानं अत्तं, सखानं सखं, राजानं, राजं। वाति किं: सखारं पस्सति।</p>
<p rend="bodytext"></p>
<p rend="bodytext" n="394"><hi rend="paranum">३९४</hi><hi rend="dot">.</hi> <hi rend="bold">आ-योनो सखतो योनं।</hi></p>
<p rend="bodytext"></p>
<p rend="bodytext">सखायो, सखिनो तिट्ठन्ति, सखायो, सखिनो पस्सति।</p>
<p rend="bodytext"></p>
<p rend="bodytext" n="395"><hi rend="paranum">३९५</hi><hi rend="dot">.</hi> <hi rend="bold">रहतो यो पठमस्स नो, अन्तो च इकारो।</hi></p>
<p rend="bodytext"></p>
<p rend="bodytext">रहिनो तिट्ठन्ति, भोन्तो रहिनो तिट्ठथ।</p>
<p rend="bodytext"></p>
<p rend="bodytext" n="396"><hi rend="paranum">३९६</hi><hi rend="dot">.</hi> <hi rend="bold">नाम्हि रह-दळ्हधम्मानं।</hi></p>
<p rend="bodytext"></p>
<p rend="bodytext">रह दळ्हधम्म इच्चेतेसं अन्तो इकारो होति नाम्हि विभत्तियं: रहिना कतं, दळ्हधम्मिना कतं। नाम्हीति किं: रहा अपेति।</p>
<p rend="bodytext"></p>
<p rend="bodytext" n="397"><hi rend="paranum">३९७</hi><hi rend="dot">.</hi> <hi rend="bold">वत्तहादितो इतरस्स आने।</hi></p>
<p rend="bodytext"></p>
<p rend="bodytext">वत्तहादितो इतरस्स यो अपठमस्स आनेआदेसो होति: वत्तहाने पस्सति, एवं रहाने, दळ्हधम्माने, विवटच्छदाने, साने, वुत्तसिराने, अद्धाने, मुद्धाने पस्सति।</p>
<p rend="bodytext"></p>
<p rend="bodytext" n="398"><hi rend="paranum">३९८</hi><hi rend="dot">.</hi> <hi rend="bold">वत्तह-रह-अद्ध-सातो स्मिं आने।</hi></p>
<p rend="bodytext"></p>
<p rend="bodytext">वत्तह रह अद्ध सा इच्चेवमादितो स्मिंवचनस्स आनेआदेसो होति: वत्तहाने पतिट्ठितं, एवं रहाने, अद्धाने, साने।</p>
<p rend="bodytext"></p>
<p rend="bodytext" n="399"><hi rend="paranum">३९९</hi><hi rend="dot">.</hi> <hi rend="bold">तदन्तो सुस्मिं आनं।</hi></p>
<p rend="bodytext"></p>
<p rend="bodytext">तेसं वत्तह रह अद्ध सा इच्चेतेसं अन्तो आनत्तं आपज्जति सुस्मिं विभत्तियं: वत्तहानेसु, रहानेसु, अद्धानेसु, सानेसु।</p>
<p rend="bodytext"></p>
<p rend="bodytext" n="400"><hi rend="paranum">४००</hi><hi rend="dot">.</hi> <hi rend="bold">वुत्तसिरादीनं हिस्मिं।</hi></p>
<p rend="bodytext"></p>
<p rend="bodytext">वुत्तसिरादीनं अन्तो आनत्तं आपज्जति हिस्मिं विभत्तियं: वुत्तसिरानेहि, वत्तहानेहि, अद्धानेहि।</p>
<p rend="bodytext"></p>
<p rend="bodytext" n="401"><hi rend="paranum">४०१</hi><hi rend="dot">.</hi> <hi rend="bold">रहस्स इनं।</hi></p>
<p rend="bodytext"></p>
<p rend="bodytext">रहसद्दस्स अन्तो इनत्तं आपज्जति हिस्मिं विभत्तियं: रहिनेहि।</p>
<p rend="bodytext"></p>
<p rend="bodytext" n="402"><hi rend="paranum">४०२</hi><hi rend="dot">.</hi> <hi rend="bold">सस्मिं वत्तहस्स इ।</hi></p>
<p rend="bodytext"></p>
<p rend="bodytext">वत्तहसद्दस्स अन्तो इकारो होति सस्मिं विभत्तियं: वत्तहिनो ददाति, वत्तहिनो देवरज्जं।</p>
<p rend="bodytext"></p>
<p rend="bodytext" n="403"><hi rend="paranum">४०३</hi><hi rend="dot">.</hi> <hi rend="bold">अद्धस्स उ ना-स्मा-सेसु।</hi></p>
<p rend="bodytext"></p>
<p rend="bodytext">अद्धसद्दस्स अन्तो उकारो होति ना-स्मा-सविभत्तीसु: दीघेन अद्धुना, अद्धुना पटिनिस्सटं, अद्धुनो रुच्चति, दीघस्स अद्धुनो अच्चयेन।</p>
<p rend="bodytext"></p>
<p rend="bodytext" n="404"><hi rend="paranum">४०४</hi><hi rend="dot">.</hi> <hi rend="bold">अद्ध-मुद्ध-कम्म-चम्म-घम्मादितो वा स्मिं नि।</hi></p>
<p rend="bodytext"></p>
<p rend="bodytext">अद्धनि, अद्धाने, मुद्धनि, मुद्धाने, कम्मनि, कम्मस्मिं, चम्मनि, चम्मस्मिं, घम्मनि, घम्मस्मिं, वेस्मनि, वेस्मस्मिं।</p>
<p rend="bodytext"></p>
<p rend="bodytext" n="405"><hi rend="paranum">४०५</hi><hi rend="dot">.</hi> <hi rend="bold">ब्रह्म-अत्ततो निच्चं।</hi></p>
<p rend="bodytext"></p>
<p rend="bodytext">ब्रह्म अत्त इच्चेतेहि स्मिंवचनस्स निआदेसो होति निच्चं: ब्रह्मनि, अत्तनि।</p>
<p rend="bodytext"></p>
<p rend="bodytext" n="406"><hi rend="paranum">४०६</hi><hi rend="dot">.</hi> <hi rend="bold">सस्यादितो वा।</hi></p>
<p rend="bodytext"></p>
<p rend="bodytext">ससी इच्चेवमादितो ईकारन्ततो स्मिंवचनस्स निआदेसो होति वा: समुपगच्छति ससिनि गगनतलं, दण्डिनि, भोगिनि। वाति किं: ससिम्हि।</p>
<p rend="bodytext"></p>
<p rend="bodytext" n="407"><hi rend="paranum">४०७</hi><hi rend="dot">.</hi> <hi rend="bold">सखन्तस्स इत्तं नो-ना-नं-सेसु।</hi></p>
<p rend="bodytext"></p>
<p rend="bodytext">सखिनो, सखिना, सखीनं, सखिस्स।</p>
<p rend="bodytext"></p>
<p rend="bodytext" n="408"><hi rend="paranum">४०८</hi><hi rend="dot">.</hi> <hi rend="bold">आरो हिम्हि।</hi></p>
<p rend="bodytext"></p>
<p rend="bodytext">सखन्तस्स आरादेसो होति वा हिम्हि विभत्तियं: सखारेहि, सखेहि।</p>
<p rend="bodytext"></p>
<p rend="bodytext" n="409"><hi rend="paranum">४०९</hi><hi rend="dot">.</hi> <hi rend="bold">अं-सु-नंसु।</hi></p>
<p rend="bodytext"></p>
<p rend="bodytext">सखन्तस्स आरो होति वा अं सु नं इच्चेतेसु: सखारं, सखं, सखारेसु, सखेसु, सखारानं, सखीनं।</p>
<p rend="bodytext"></p>
<p rend="bodytext" n="410"><hi rend="paranum">४१०</hi><hi rend="dot">.</hi> <hi rend="bold">ब्रह्मस्स उत्तं स-नं-नासु।</hi></p>
<p rend="bodytext"></p>
<p rend="bodytext">ब्रह्मसद्दस्स अन्तो उत्तं आपज्जति स नं ना इच्चेतेसु: ब्रह्मुनो, ब्रह्मूनं, ब्रह्मुना।</p>
<p rend="bodytext"></p>
<p rend="bodytext" n="411"><hi rend="paranum">४११</hi><hi rend="dot">.</hi> <hi rend="bold">सत्थु-पितादीनं आ सि-योसु तंलोपो च।</hi></p>
<p rend="bodytext"></p>
<p rend="bodytext">सत्थु-पितुआदीनं अन्तो आत्तं आपज्जति सि यो इच्चेतेसु, तेसं सि-योनं लोपो च होति: सत्था तिट्ठति, एवं पिता, माता, भाता, कत्ता, वत्ता; सत्था तिट्ठन्ति, पिता तिट्ठन्ति, अवितक्किता मच्चुं उपब्बजन्ति, भवन्तो सत्था, भवन्तो पिता, भोतियो माता।</p>
<p rend="bodytext"></p>
<p rend="bodytext" n="412"><hi rend="paranum">४१२</hi><hi rend="dot">.</hi> <hi rend="bold">य्वादीस्व आरो वा।</hi></p>
<p rend="bodytext"></p>
<p rend="bodytext">सत्थु-पितुआदीनं अन्तो यो-अंआदीसु वचनेसु आरत्तं आपज्जति वा: सत्थारो, पितरो, मातरो, सत्थारं, पितरं, मातरं, वत्तारं, गन्तारं, सत्थारा, सत्थारेहि, सत्थारानं। वाति किं: अवितक्किता मच्चुं उपब्बजन्ति, तिण्णन्नं सत्थूनं।</p>
<p rend="bodytext"></p>
<p rend="bodytext" n="413"><hi rend="paranum">४१३</hi><hi rend="dot">.</hi> <hi rend="bold">पितादीनं समासे स्यादीसु।</hi></p>
<p rend="bodytext"></p>
<p rend="bodytext">समासविसये स्यादीसु परेसु पितादीनं अन्तो आरत्तं आपज्जति वा: इमिना पुरिसेन एकमातरो अयं पुरिसो, निम्मातापितरो पुरिसो, निम्मातापितरं पुरिसं, एकपितरा एते जना, एकमातरा, एकधीतरो पुरिसो, अस्समणी होति असक्यधीतरा।</p>
<p rend="bodytext"></p>
<p rend="bodytext" n="414"><hi rend="paranum">४१४</hi><hi rend="dot">.</hi> <hi rend="bold">सत्थादीनं तोम्हि।</hi></p>
<p rend="bodytext"></p>
<p rend="bodytext">सत्थुआदीनं अन्तो आरत्तं आपज्जति तोम्हि पच्चये परे: सत्थारतो अपेति, एवं वत्तारतो, गन्तारतो, अत्रायं पाळि “सत्थारतो सत्थारं गच्छती”ति।</p>
<p rend="bodytext"></p>
<p rend="bodytext" n="415"><hi rend="paranum">४१५</hi><hi rend="dot">.</hi> <hi rend="bold">समासगतनामे क्वचि।</hi></p>
<p rend="bodytext"></p>
<p rend="bodytext">सत्थुआदीनं अन्तो आरत्तं आपज्जति समासगतनामे परे क्वचि: हेतु सत्थारदस्सनं, अमातापितरसंवड्ढो, सत्थारनिद्देसो, कत्तारनिद्देसो। क्वचीति किं: सत्थुदस्सनं, कत्तुनिद्देसो।</p>
<p rend="bodytext"></p>
<p rend="bodytext" n="416"><hi rend="paranum">४१६</hi><hi rend="dot">.</hi> <hi rend="bold">नंम्हि।</hi></p>
<p rend="bodytext"></p>
<p rend="bodytext">सत्थु-पितुआदीनं अन्तो आरत्तं आपज्जति वा नंम्हि विभत्तियं: सत्थारानं, पितरानं, भातरानं, सत्थूनं, पितूनं, भातूनं।</p>
<p rend="bodytext"></p>
<p rend="bodytext" n="417"><hi rend="paranum">४१७</hi><hi rend="dot">.</hi> <hi rend="bold">आत्तञ्च।</hi></p>
<p rend="bodytext"></p>
<p rend="bodytext">सत्थु-पितुआदीनं अन्तो आत्तं आपज्जति वा नंम्हि विभत्तियं: सत्थानं, पितानं, भातानं, धीतानं, कत्तानं।</p>
<p rend="bodytext"></p>
<p rend="bodytext" n="418"><hi rend="paranum">४१८</hi><hi rend="dot">.</hi> <hi rend="bold">उ सम्हि, सलुत्ति च।</hi></p>
<p rend="bodytext"></p>
<p rend="bodytext">सत्थु-पितुआदीनं अन्तस्स उत्तं होति वा सम्हि विभत्तियं, तस्स च सस्स लुत्ति होति: सत्थु, सत्थुस्स,सत्थुनो, पितु, पितुस्स, पितुनो, भातु, भातुस्स, भातुनो, याय मातु भतो पोसो, मातुया, बुद्धमातुस्स सक्कारं करोतु सुगतोरसो; ईदिसी पाळि अप्पिका, मन्धातु, मन्धातुस्स, मन्धातुनो।</p>
<p rend="bodytext"></p>
<p rend="bodytext" n="419"><hi rend="paranum">४१९</hi><hi rend="dot">.</hi> <hi rend="bold">मन्धातुस्स अत्तं समासे।</hi></p>
<p rend="bodytext"></p>
<p rend="bodytext">समासविसये मन्धातुस्स अन्तो अत्तं आपज्जति वा: मन्धातजातकं, सब्बञ्ञुमन्धातसुसीहनादो। वाति किं: मन्धातुमहाराजा।</p>
<p rend="bodytext"></p>
<p rend="bodytext" n="420"><hi rend="paranum">४२०</hi><hi rend="dot">.</hi> <hi rend="bold">मातादीनं आ निच्चं।</hi></p>
<p rend="bodytext"></p>
<p rend="bodytext">मातुआदीनं अन्तस्स आकारत्तं होति समासे निच्चं: मातापितुउपट्ठानं, मातापितरो, माताधीतरो, मातापुत्ता, अदूसका पितापुत्ता, धीताभातरो, मातापिताभाताभगिनीआदयो।</p>
<p rend="bodytext"></p>
<p rend="bodytext" n="421"><hi rend="paranum">४२१</hi><hi rend="dot">.</hi> <hi rend="bold">आरा योनं ओ।</hi></p>
<p rend="bodytext"></p>
<p rend="bodytext">आरादेसतो योनं ओकारो होति: सत्थारो तिट्ठन्ति, भोन्तो सत्थारो तुम्हे धम्मं देसेथ, पितरो, मातरो, वत्तारो, गन्तारो।</p>
<p rend="bodytext"></p>
<p rend="bodytext" n="422"><hi rend="paranum">४२२</hi><hi rend="dot">.</hi> <hi rend="bold">स्मिं इ।</hi></p>
<p rend="bodytext"></p>
<p rend="bodytext">आरादेसतो स्मिंवचनस्स इकारो होति: सत्थरि, पितरि, धीतरि।</p>
<p rend="bodytext"></p>
<p rend="bodytext" n="423"><hi rend="paranum">४२३</hi><hi rend="dot">.</hi> <hi rend="bold">नास्स आ।</hi></p>
<p rend="bodytext"></p>
<p rend="bodytext">आरादेसतो नावचनस्स आआदेसो होति: सत्थारा, पितरा, मातरा।</p>
<p rend="bodytext"></p>
<p rend="bodytext" n="424"><hi rend="paranum">४२४</hi><hi rend="dot">.</hi> <hi rend="bold">आरो रस्सं इम्हि।</hi></p>
<p rend="bodytext"></p>
<p rend="bodytext">आरादेसो रस्सं आपज्जति इकारे परे: सत्थरि, पितरि, मातरि।</p>
<p rend="bodytext"></p>
<p rend="bodytext" n="425"><hi rend="paranum">४२५</hi><hi rend="dot">.</hi> <hi rend="bold">असिस्मिं पितादीनं आ।</hi></p>
<p rend="bodytext"></p>
<p rend="bodytext">पितुआदीनं आरादेसो रस्सं आपज्जति असिस्मिं विभत्तियं: पितरा, मातरा, भातरा, धीतरा, पितरो, अरोगा मय्हं मातरो।</p>
<p rend="bodytext"></p>
<p rend="bodytext" n="426"><hi rend="paranum">४२६</hi><hi rend="dot">.</hi> <hi rend="bold">गन्तादीनं न आरो वा अंम्हि।</hi></p>
<p rend="bodytext"></p>
<p rend="bodytext">गन्तुआदीनाम अन्तस्स आरत्तं न होति वा अंम्हि वचने: गन्तं, गन्तारं वा: रमयन्तेव आगन्तं, आगन्तारं वा, वत्तं, वत्तारं वा। गन्तादीनन्ति किं: सत्थारं।</p>
<p rend="bodytext"></p>
<p rend="bodytext" n="427"><hi rend="paranum">४२७</hi><hi rend="dot">.</hi> <hi rend="bold">मातादीनाम अन्तस्स इ तो-भरादीसु।</hi></p>
<p rend="bodytext"></p>
<p rend="bodytext">मातुआदीनं अन्तस्स इकारो होति तोपच्चये भरसद्दादीसु च परेसु: मातितो, पितितो, भातितो, धीतितो, दुहितितो, मातापेत्तिभरो चस्सं, मातिपक्खो, पितिपक्खो, मातिसञ्ञा, पितिसञ्ञा, अञ्ञानिपि योजेतब्बानि।</p>
<p rend="bodytext"></p>
<p rend="bodytext" n="428"><hi rend="paranum">४२८</hi><hi rend="dot">.</hi> <hi rend="bold">समासे मातु-धीतूनं ए गे।</hi></p>
<p rend="bodytext"></p>
<p rend="bodytext">समासविसये मातु धीतु इच्चेतेसं अन्तस्स एकारो होति गे परे: भोति तिस्समाते, भोति फुस्समाते, भोति सेट्ठिधीते, भोति राजदुहिते, अट्ठहि खो नकुलमाते धम्मेहि समन्नागतो मातुगामो। समासेति किं: हे मात, हे धीत।</p>
<p rend="bodytext"></p>
<p rend="bodytext" n="429"><hi rend="paranum">४२९</hi><hi rend="dot">.</hi> <hi rend="bold">आ च ना-स-स्मा-स्मिंसु।</hi></p>
<p rend="bodytext"></p>
<p rend="bodytext">समासविसये मातु धीतु इच्चेतेसं अन्तस्स आ च होति वा ना स स्मा स्मिं इच्चेतासु विभत्तीसु: राजमाताय, राजधीताय, सेट्ठिधीताय। समासेति किं: मातु, मातुया, मत्या। वाति किं: राजमातुया, सेट्ठिधीतुया।</p>
<p rend="bodytext"></p>
<p rend="bodytext" n="430"><hi rend="paranum">४३०</hi><hi rend="dot">.</hi> <hi rend="bold">नेत्ततो स्मिं ए।</hi></p>
<p rend="bodytext"></p>
<p rend="bodytext">नेत्ततो स्मिंवचनस्स एत्तं होति वा: नेत्ते उजुगते सति। वाति किं: नेत्तरि।</p>
<p rend="bodytext"></p>
<p rend="bodytext" n="431"><hi rend="paranum">४३१</hi><hi rend="dot">.</hi> <hi rend="bold">निसातो च।</hi></p>
<p rend="bodytext"></p>
<p rend="bodytext">निसासद्दतो च स्मिंवचनस्स एत्तं होति वा: निसे अग्गी व भासति। वाति किं: निसायं।</p>
<p rend="bodytext"></p>
<p rend="bodytext" n="432"><hi rend="paranum">४३२</hi><hi rend="dot">.</hi> <hi rend="bold">कत्तादितो गस्स च।</hi></p>
<p rend="bodytext"></p>
<p rend="bodytext">कत्तुआदितो गस्स च एत्तं होति वा: उट्ठेहि कत्ते, एहि खत्ते। वाति किं: भो कत्त, हे खत्त।</p>
<p rend="bodytext"></p>
<p rend="bodytext" n="433"><hi rend="paranum">४३३</hi><hi rend="dot">.</hi> <hi rend="bold">पितु-भातादितो सागमो सस्मिं।</hi></p>
<p rend="bodytext"></p>
<p rend="bodytext">पितुस्स, भातुस्स, सत्थुस्स, वत्तुस्स। पितु-भातादितोति किं: धीतुया। पाळियं हि इत्थिलिङ्गेसु सकारो सरूपेन न तिट्ठति ठपेत्वा “मातुस्सा”ति पदं, मातुस्साति वा अक्खरविपल्लासो, तेन मातुयाति योजेतब्बं।</p>
<p rend="bodytext"></p>
<p rend="bodytext" n="434"><hi rend="paranum">४३४</hi><hi rend="dot">.</hi> <hi rend="bold">धीतुया अत्तं अंम्हि।</hi></p>
<p rend="bodytext"></p>
<p rend="bodytext">अंम्हि वचने धीतुसद्दस्स अत्तं होति वा: कण्हाजिनं धीतं, धीतरं वा।</p>
<p rend="bodytext"></p>
<p rend="bodytext" n="435"><hi rend="paranum">४३५</hi><hi rend="dot">.</hi> <hi rend="bold">तया-तयिनं तो त्वत्तं।</hi></p>
<p rend="bodytext"></p>
<p rend="bodytext">तया तयि इच्चेतेसं तकारो त्वत्तं आपज्जति वा: त्वया, तया, त्वयि, तयि, त्वयि गधितचित्तोस्मि।</p>
<p rend="bodytext"></p>
<p rend="bodytext" n="436"><hi rend="paranum">४३६</hi><hi rend="dot">.</hi> <hi rend="bold">तासु-तम्हीनं त्यत्तं।</hi></p>
<p rend="bodytext"></p>
<p rend="bodytext">तासु तम्हि इच्चेतेसं तकारो त्यत्तं आपज्जति वा: त्यम्हि पुरिसम्हि, त्यम्हि चित्तम्हि, त्यासु इत्थीसु; कथं नु विस्ससे त्यम्हि; अथ विस्ससते त्यम्हि, खिड्डा पणिहिता त्यासु, रति त्यासु पतिट्ठिता। वाति किं: तम्हि, तासु।</p>
<p rend="bodytext"></p>
<p rend="bodytext" n="437"><hi rend="paranum">४३७</hi><hi rend="dot">.</hi> <hi rend="bold">तंसद्दस्स तुम्हत्थस्स त्यं।</hi></p>
<p rend="bodytext"></p>
<p rend="bodytext">तुम्हसद्दत्थवाचकस्स तंसद्दस्स त्यंआदेसो होति वा: आतुरो त्यानुपुच्छामि। वाति किं: तं अनुपुच्छामि।</p>
<p rend="bodytext"></p>
<p rend="bodytext" n="438"><hi rend="paranum">४३८</hi><hi rend="dot">.</hi> <hi rend="bold">अम्हाकं-अम्हेसूनं म्हो स्मत्तं।</hi></p>
<p rend="bodytext"></p>
<p rend="bodytext">अम्हाकं अम्हेसु इच्चेतेसं म्हकारो स्मत्तं आपज्जति वा: अस्माकं, अम्हाकं, अस्मेसु, अम्हेसु। वुत्तिरक्खणट्ठाने पन “अस्मिसु”इति दिस्सति एकारस्स इकारादेसवसेन “इध हेमन्तगिम्हिसू”ति पदे विय।</p>
<p rend="bodytext"></p>
<p rend="bodytext" n="439"><hi rend="paranum">४३९</hi><hi rend="dot">.</hi> <hi rend="bold">अत्तन्तो अनत्तं हिम्हि।</hi></p>
<p rend="bodytext"></p>
<p rend="bodytext">अत्तनेहि, अत्तनेभि।</p>
<p rend="bodytext"></p>
<p rend="bodytext" n="440"><hi rend="paranum">४४०</hi><hi rend="dot">.</hi> <hi rend="bold">तम्हा सस्स नो।</hi></p>
<p rend="bodytext"></p>
<p rend="bodytext">तम्हा अत्ततो सस्स विभत्तिस्स नो होति: अत्तनो।</p>
<p rend="bodytext"></p>
<p rend="bodytext" n="441"><hi rend="paranum">४४१</hi><hi rend="dot">.</hi> <hi rend="bold">स्मास्स ना।</hi></p>
<p rend="bodytext"></p>
<p rend="bodytext">अत्ततो स्मावचनस्स ना होति: अत्तना निस्सटं।</p>
<p rend="bodytext"></p>
<p rend="bodytext" n="442"><hi rend="paranum">४४२</hi><hi rend="dot">.</hi> <hi rend="bold">झ-लेहि च।</hi></p>
<p rend="bodytext"></p>
<p rend="bodytext">झ-लेहि च स्मावचनस्स ना होति: अग्गिना अपेति, एवं दण्डिना, सयम्भुना।</p>
<p rend="bodytext"></p>
<p rend="bodytext" n="443"><hi rend="paranum">४४३</hi><hi rend="dot">.</hi> <hi rend="bold">घ-पेहि स्मिं यं वा।</hi></p>
<p rend="bodytext"></p>
<p rend="bodytext">कञ्ञायं, कञ्ञाय, रत्तियं, रत्तिया, इत्थियं, इत्थिया, यागुयं, यागुया, वधुयं, वधुया।</p>
<p rend="bodytext"></p>
<p rend="bodytext" n="444"><hi rend="paranum">४४४</hi><hi rend="dot">.</hi> <hi rend="bold">नपुंसकेहि योनं नि।</hi></p>
<p rend="bodytext"></p>
<p rend="bodytext">अट्ठीनि, अट्ठी, आयूनि, आयू।</p>
<p rend="bodytext"></p>
<p rend="bodytext" n="445"><hi rend="paranum">४४५</hi><hi rend="dot">.</hi> <hi rend="bold">निच्चं अतो।</hi></p>
<p rend="bodytext"></p>
<p rend="bodytext">अकारन्तेहि नपुंसकलिङ्गेहि योनं निच्चं नि होति: यानि चित्तानि तिट्ठन्ति, यानि कुलानि पस्सति, तानि, तानि, कानि, कानि, भयानि, भयानि, रूपानि, रूपानि। “रूपा सद्दा रसा गन्धा, रूपे च सद्दे च अथो रसे चा”ति एवमादिसु पन रूपा रूपेतिआदीनि निनं आ-एआदेसवसेन सिद्धानि, इदं लक्खणं निच्चभावदीपकं भवतीति दट्ठब्बं।</p>
<p rend="bodytext"></p>
<p rend="bodytext" n="446"><hi rend="paranum">४४६</hi><hi rend="dot">.</hi> <hi rend="bold">सिनो अं।</hi></p>
<p rend="bodytext"></p>
<p rend="bodytext">अकारन्तेहि नपुंसकलिङ्गेहि सिवचनस्स अंआदेसो होति: सब्बं, इदं, यं, तं, कं, रूपं।</p>
<p rend="bodytext"></p>
<p rend="bodytext" n="447"><hi rend="paranum">४४७</hi><hi rend="dot">.</hi> <hi rend="bold">सेसेहि लोपं गो, सि च।</hi></p>
<p rend="bodytext"></p>
<p rend="bodytext">“सिनो अं, सिस्स ओ” इच्चेवमादीहि सुत्तेहि यानि निद्दिट्ठानि उदाहरणानि, ततो सेसेहि परो गो लोपं पप्पोति, सिवचनञ्च: भद्दे फुस्सति, भोति इत्थि, सा इत्थी, भो दण्डि, सो दण्डी, भो सत्थ, सो सत्था, भो राज, सो राजा। सेसेहीति किं: पुरिसो गच्छति। गो सि चाति किं: इत्थिया, सत्थुस्स।</p>
<p rend="bodytext"></p>
<p rend="bodytext" n="448"><hi rend="paranum">४४८</hi><hi rend="dot">.</hi> <hi rend="bold">सब्बासं आख्यातवज्जितोपसग्गनिपातादीहि यथारहं।</hi></p>
<p rend="bodytext"></p>
<p rend="bodytext">नामाख्यातोपसग्ग-निपातसङ्खातेसु चतूसु पदेसु आख्यातवज्जितेहि उपसग्ग-निपातादीहिच परासं सब्बासं विभत्तीनं एकवचन-बहुवचनिकानं पठमा-दुतिया- ततिया-चतुत्थी-पञ्चमी-छट्ठी-सत्तमीनं यथारहं लोपो होति. सद्दसत्थविदू असङ्ख्यासद्दत्ता उपसग्ग-निपातेहि बहुवचनलोपं न इच्छन्ति, सासनिका पन इच्छन्ति; तथाहि सासने असङ्ख्यासद्दतोपि बहुवचनलोपो इच्छितब्बो होति अत्थस्स गरुं कत्वा गहेतब्बत्ता। अत्थवसेन हि विभत्तुप्पत्ति भवति, यथा “अत्थिया नव, नत्थिया नवा”ति; तस्मा “अत्थिया भावो अत्थिता, नत्थिया भावो नत्थिता”ति निब्बचनकरणे विरोधो न कातब्बो। तत्रिमानि उदाहरणानि, सेय्यथिदं: सूरियस्सुग्गमनं पति सक्को ब्राह्मणवण्णेन पातो नेसं अदिस्सथ, “बुद्धस्मा पति सारिपुत्तो, अयं भिक्खु अनु सारिपुत्तं पञ्ञवा” इच्चेवमादीसु पठमेकवचनस्स लोपो, एत्थ हि पतिसद्दं पटिच्च उग्गमनत्थस्स कम्मभावो, पतिसद्दो च सक्कसद्दत्थं अपेक्खति, तेन ततो पच्चत्तेकवचनं भवति, पच्छा तस्स लोपो - एस नयो यथारहं नेतब्बो। “इमे भिक्खू अनु सारिपुत्तं पञ्ञवन्तो, साधु बुद्धरक्खित-धम्मरक्खिता मातरं अनु” इच्चेवमादीसु पठमाबहुवचनस्स लोपो। एवं व्यासपदेसु एकच्चेहि उपसग्गेहि परा एकच्चा विभत्तियो लोपं पापुणन्ति, न सब्बा। आयस्मता पन महाकच्चायनेन निरुत्तिपिटके सब्बेसम्पि वीसतिया उपसग्गानं अविभत्तिकत्तं वुत्तं, निपातेसु पन एकच्चानं सविभत्तिकत्तं, एकच्चानं अविभत्तिकत्तं, मयं पन व्यासपदेसु एकच्चानं उपसग्गानं सविभत्तिकत्तं, एकच्चानं अविभत्तिकत्तं “पभवति पराभवती”ति आदीसु सब्बेसुपि किरियापदेसु सब्बथा अविभत्तिकत्तं इच्छाम, समासपदेसु पन सब्बथा सविभत्तिकत्तं इच्छाम, निपातेसु पन यथावुत्तं एव नयं इच्छाम: “पकारेन जानना पजानना”ति ततियेकवचनस्स लोपो, “उद्धं खित्तानि उक्खित्तानि, अन्तो खित्तानि पक्खित्तानि”, सत्तमिया एकवचनस्स लोपो - इमिना नयेन वित्थारो कातब्बो। “अत्थि धनं, अत्थि धनानि, पुत्ता मत्थि, धना मत्थि; रञ्ञा पच्चामित्ते, जेतुं सक्का, सत्तवो जेतुं सक्का, इदं दुक्खं पुमुना लब्भा, इमानि दुक्खानि पुमुना लब्भा, एहि आवुसो, एथ आवुसो, एहि भन्ते, एथ भन्ते, एहि सम्म निवत्तस्सु, मा सम्म एवं अवचुत्थ” अयं निपाततो पठम-एकवचन-पुथुवचनानं लोपो। “नमो अत्थु, नमो करोहि नागस्स” अयं पठमा-दुतियानं एकवचनस्स लोपो; एवं व्यासवसेन। समासवसेन पन “अत्थि खीरं एतिस्साति अत्थिखीरा ब्राह्मणी”ति सिलोपो, “किन्ति मे सावका सद्धाय वड्ढेय्युं” ततियेकवचनस्स लोपो, “दानानि दातुं कामो यस्स सो’यं दातुकामो” चतुत्थेकवचनस्स लोपो - इमिना नयेन वित्थारो कातब्बो। समणो च ब्राह्मणो च, समणा च ब्राह्मणाच, समणञ्च ब्राह्मणञ्च ... समणेसु च ब्राह्मणेसु च, अयं व्यासो, एत्थ चसद्दतो पठमा-दुतियादीनं एकवचन-पुथुवचनिकानं सब्बासं विभत्तीनं लोपो दट्ठब्बो; तेन वुत्तं: “यथारह”न्ति। एत्थ सिया: “ननु च भो आख्यातविसये स्यादीनं उप्पत्ति येव नत्थि, अथ कस्मा “आख्यातवज्जितोपसग्गनिपातादीही”ति वुत्तन्ति। सच्चं, एवं सन्तेपि कस्सचि बुद्धि सिया: आख्यातपदतोपि स्यादिविभत्तुप्पत्ति होति, “करोतिस्स, गच्छतिनो, होतिस्सा”ति च रूपानं दस्सनतोति तंनिसेधनत्थं वज्जितवचनं वुत्तं; “करोतिधातु, गच्छतिधातू”ति आदीसु हि ‘करोति च सा धातु चाति करोति धातू’तिआदीहि रूळ्हीसद्देहिपि विभत्तिलोपो होतीति दस्सनत्थं; “अत्थीति अस ... सीदतीति सत” इच्चेतेहि नामपदेहि च विभत्तिलोपो च होतीति दस्सनत्थञ्च “निपातादीही”ति आदिग्गहणं कतं - इमस्मिं पन ठाने वीसतिया उपसग्गानं सरूपञ्च निपातानं सरूपञ्च वत्तब्बम्पि समानं उपरि चतुन्नं पदानं विभागे आविभविस्सतीति इध न दस्सितं।</p>
<p rend="bodytext"></p>
<p rend="bodytext" n="449"><hi rend="paranum">४४९</hi><hi rend="dot">.</hi> <hi rend="bold">पुमस्स समासे लिङ्गादीसु।</hi></p>
<p rend="bodytext"></p>
<p rend="bodytext">समासविसये पुमसद्दस्स अन्तो लोपं आपज्जति लिङ्गादीसु परपदेसु: पुल्लिङ्गं, पुम्भावो, पुङ्कोकिलो।</p>
<p rend="bodytext"></p>
<p rend="bodytext" n="450"><hi rend="paranum">४५०</hi><hi rend="dot">.</hi> <hi rend="bold">अं यं इवण्णा-पा वा।</hi></p>
<p rend="bodytext"></p>
<p rend="bodytext">इवण्ण-पसञ्ञतो अंवचनस्स यंआदेसो होति वा: बोधियं, बोधिं, दासियं, दासिं, इत्थियं, इत्थिं, बुज्झस्सु जिनबोधियं, घरे जातं व दासियं।</p>
<p rend="bodytext"></p>
<p rend="bodytext" n="451"><hi rend="paranum">४५१</hi><hi rend="dot">.</hi> <hi rend="bold">झम्हा नं कतरस्सा।</hi></p>
<p rend="bodytext"></p>
<p rend="bodytext">कतरस्ससा झम्हा अंवचनस्स नं होति वा: यं पस्से वज्जदस्सिनं, वज्जदस्सिं, वेरिनं, दण्डिनं, भोगिनं।</p>
<p rend="bodytext"></p>
<p rend="bodytext" n="452"><hi rend="paranum">४५२</hi><hi rend="dot">.</hi> <hi rend="bold">योनं तम्हा नो।</hi></p>
<p rend="bodytext"></p>
<p rend="bodytext">तम्हा कतरस्सा झम्हा योनं नो होति वा: दण्डिनो, दण्डी, भोगिनो, भोगी, हे दण्डिनो, हे भोगिनो।</p>
<p rend="bodytext"></p>
<p rend="bodytext" n="453"><hi rend="paranum">४५३</hi><hi rend="dot">.</hi> <hi rend="bold">वज्जदस्सादीनं इनो अं-यो-स्मिं-सुसु।</hi></p>
<p rend="bodytext"></p>
<p rend="bodytext">अपरेन नयेन वज्जदस्सी इच्चेवमादीनं अन्तो अं यो स्मिं सु इच्चेतेसु इनत्तं आपज्जति वा: वज्जदस्सिनं पस्सति, यं पस्से वज्जदस्सिनं, वज्जदस्सिने पस्सति, वज्जदस्सिने पतिट्ठितं, वज्जदस्सिनेसु पतितं, पाणिनं पस्सति, पाणिने पस्सति, अधिवत्तन्ति पाणिने, पाणिने पतिट्ठितं, पाणिनेसु पतिट्ठितं, यसस्सिनं पस्सति, यसस्सिने पस्सति, यसस्सिने पतिट्ठितं, मातङ्गस्मिं यसस्सिने, यसस्सिनेसु पतिट्ठितं, वेरिनं पस्सति, वेरिने पस्सति, वेरिने पतिट्ठितं, वेरिनेसु अवेरिनो, दण्डिनं, दण्डिने पस्सति, दण्डिने, दण्डिनेसु पतिट्ठितं, भोगिनं, भोगिने पस्सति, भोगिने, भोगिनेसु पतिट्ठितं। इमिना नयेन पुल्लिङ्गे अनेकसतानि सिखी-करीआदीनि ईकारन्तपदानि योजेतब्बानि। पज्जुन्नगतिकं इदं लक्खणं। वाति किं: वज्जदस्सिं, वज्जदस्सिनो पस्सति, वज्जदस्सिम्हि, वज्जदस्सिसु पतिट्ठितं।</p>
<p rend="bodytext"></p>
<p rend="bodytext" n="454"><hi rend="paranum">४५४</hi><hi rend="dot">.</hi> <hi rend="bold">पुण्णमातो स्मिंनो आये गाथायं।</hi></p>
<p rend="bodytext"></p>
<p rend="bodytext">गाथाविसये पुण्णमासद्दतो स्मिंवचनस्स आये इच्चादेसो होति: पुण्णमाये उपोसथे, पुण्णमाये यथा चन्दो। गाथायन्ति किं: विसाखपुण्णमाय रत्तिया।</p>
<p rend="bodytext"></p>
<p rend="bodytext" n="455"><hi rend="paranum">४५५</hi><hi rend="dot">.</hi> <hi rend="bold">लज्जितो तब्बस्स सविभत्तिकस्स ताये।</hi></p>
<p rend="bodytext"></p>
<p rend="bodytext">गाथायं लज्जिसद्दतो परस्स तब्बसद्दस्स सविभत्तिकस्स ताये इच्चादेसो होति, एत्थ च लज्जिसद्देन अलज्जिसद्दोपि गहितो: अलज्जिताये लज्जन्ति, लज्जिताये न लज्जरे। इमस्मिं पन ठाने अलज्जितब्ब-लज्जितब्ब-सद्देहि स्मिंवचनं कत्वा तस्स तायेआदेसो कातब्बो। “तत्थ अलज्जितायेति अलज्जितब्बे ... लज्जितायेति ... लज्जितब्बे।</p>
<p rend="bodytext"></p>
<p rend="bodytext" n="456"><hi rend="paranum">४५६</hi><hi rend="dot">.</hi> <hi rend="bold">किस्स वे क।</hi></p>
<p rend="bodytext"></p>
<p rend="bodytext">किं सद्दस्स वपच्चये परे क इति रूपं होति: क्व नच्चं क्व गीतं, क्व गतोसि त्वं देवानंपिय-तिस्स।</p>
<p rend="bodytext"></p>
<p rend="bodytext" n="457"><hi rend="paranum">४५७</hi><hi rend="dot">.</hi> <hi rend="bold">थं-हं-स्यादिसु च।</hi></p>
<p rend="bodytext"></p>
<p rend="bodytext">किं सद्दस्स थं-हंपच्चयेसु स्यादिसु वचनेसु परेसु क इति रूपं होति: कथं जानेमु तं मयं, कहं मं दक्खिस्सति, को तं निन्दितुं अरहति, के तुम्हे, कं त्वं अत्थवसं ञत्वा, का इत्थी, को पकारो कथं, कं पकारं कथं, केन पकारेन कथं इच्चादि। एत्थ “को पकारो, कं पकार”न्तिआदीनि कथंसद्दस्स अत्थवाक्यवसेन उदाहरणवसेन च गहितानि, न केवलं अत्थवाक्यवसेन, एत्थ हि “को पकारो कथ”न्ति आदिना वाक्येन एकक्खणे येव द्वे द्वे पयोगा दस्सिता, तथा हि एकेनोदकघटेन अम्बसेचन-यतिन्हापनादि भवति, अत्रायं पाळि: “अम्बो च सित्तो समणो च न्हापितो मया च पुञ्ञं पसुतं अनप्पक”न्ति, गरू पन यथा एकेनोदकघटेन अम्बसेचन-गरुपीणनानि भवन्तीति उपमं आहरन्ति।</p>
<p rend="bodytext"></p>
<p rend="bodytext" n="458"><hi rend="paranum">४५८</hi><hi rend="dot">.</hi> <hi rend="bold">नपुंसके अं-सिसु वा।</hi></p>
<p rend="bodytext"></p>
<p rend="bodytext">किंसद्दस्स नपुंसके वत्तमानस्स अं सि इच्चेतेसु कइति रूपं होति वा: कं चित्तं,कं रूपं, किं चित्तं, किं रूपं।</p>
<p rend="bodytext"></p>
<p rend="bodytext" n="459"><hi rend="paranum">४५९</hi><hi rend="dot">.</hi> <hi rend="bold">को इति समासे नामे।</hi></p>
<p rend="bodytext"></p>
<p rend="bodytext">समासविसये किंसद्दस्स नामसद्दे परे को इति रूपं होति वा: कोनामो पुरिसो, किंनामो वा, कोनामा इत्थी, किंनामा वा, कोनामं कुलं, किंनामं वा: कोनामो ते उपज्झायो। समासे ति किं: का नाम अयं इत्थी। नामे ति किं: किंगोत्तो त्वं, किंपुरिसो, कंकुलं।</p>
<p rend="bodytext"></p>
<p rend="bodytext" n="460"><hi rend="paranum">४६०</hi><hi rend="dot">.</hi> <hi rend="bold">कु हिं-हं-हिञ्चि-हिञ्चनं त्र-तो-थ-दाचनं-दासु।</hi></p>
<p rend="bodytext"></p>
<p rend="bodytext">किं सद्दस्स कु होति हिं हं हिञ्चि हिञ्चनं त्र तो थ दाचनं दा इच्चेतेसु: कुहिं, कुहं, कुहिञ्चि, कुहिञ्चनं, कुत्र, कुतो, कुत्थ, कुदाचनं, कुदा।</p>
<p rend="bodytext"></p>
<p rend="bodytext" n="461"><hi rend="paranum">४६१</hi><hi rend="dot">.</hi> <hi rend="bold">सब्बस्स एतस्स अत्तं तो-थेसु वा।</hi></p>
<p rend="bodytext"></p>
<p rend="bodytext">सब्बस्स एतसद्दस्स अत्तं होति वा तो-थेसु पच्चयेसु: अतो, अत्थ, एत्तो, एत्थ।</p>
<p rend="bodytext"></p>
<p rend="bodytext" n="462"><hi rend="paranum">४६२</hi><hi rend="dot">.</hi> <hi rend="bold">निच्चं त्रे।</hi></p>
<p rend="bodytext"></p>
<p rend="bodytext">सब्बस्स एतसद्दस्स अकारो होति निच्चं त्रे पच्चये परे: अत्र।</p>
<p rend="bodytext"></p>
<p rend="bodytext" n="463"><hi rend="paranum">४६३</hi><hi rend="dot">.</hi> <hi rend="bold">इदस्स इ थं-दानि-ह-तो-धेसु।</hi></p>
<p rend="bodytext"></p>
<p rend="bodytext">इदंसद्दस्स सब्बस्सेव इकारो होति थं दानि ह तो ध इच्चेतेसु: इत्थं, इदानि, इह, इतो, इध।</p>
<p rend="bodytext"></p>
<p rend="bodytext" n="464"><hi rend="paranum">४६४</hi><hi rend="dot">.</hi> <hi rend="bold">धुनाम्ह अत्तं।</hi></p>
<p rend="bodytext"></p>
<p rend="bodytext">इदंसद्दस्स सब्बस्सेव अत्तं होति धुनाम्हि पच्चये परे: अधुना।</p>
<p rend="bodytext"></p>
<p rend="bodytext" n="465"><hi rend="paranum">४६५</hi><hi rend="dot">.</hi> <hi rend="bold">रहिम्ह एत।</hi></p>
<p rend="bodytext"></p>
<p rend="bodytext">इदंसद्दस्स सब्बस्स एव एतादेसो होति रहिम्हि पच्चये परे: एतरहि।</p>
<p rend="bodytext"></p>
<p rend="bodytext" n="466"><hi rend="paranum">४६६</hi><hi rend="dot">.</hi> <hi rend="bold">अवण्णन्तित्थिया आपच्चयो।</hi></p>
<p rend="bodytext"></p>
<p rend="bodytext">अवण्णन्ता इत्थिलिङ्गतो आपच्चयो होति: कञ्ञा, सद्धा, साला, सब्बा, या, सा, का, कतरा, सब्बञ्ञुता, जनता, देवता।</p>
<p rend="bodytext"></p>
<p rend="bodytext" n="467"><hi rend="paranum">४६७</hi><hi rend="dot">.</hi> <hi rend="bold">ई नदादीहि वा।</hi></p>
<p rend="bodytext"></p>
<p rend="bodytext">नदादीहि वा अनदादीहि वा इत्थियं वत्तमानेहि ईपच्चयो होति: नदी, मही, कुमारी, तरुणी, सखी, इत्थी, यक्खी, नागी।</p>
<p rend="bodytext"></p>
<p rend="bodytext" n="468"><hi rend="paranum">४६८</hi><hi rend="dot">.</hi> <hi rend="bold">णव-णिक-ण-न्तु-णेय्येहि।</hi></p>
<p rend="bodytext"></p>
<p rend="bodytext">णव णिक ण न्तु णेय्य इच्चेतेहि इत्थियं वत्तमानेहि ईपच्चयो होति: माणवी, पण्डवी, नाविकी, गोतमी, गुणवती, सतिमती, वेनतेय्यी, कुन्तेय्यी।</p>
<p rend="bodytext"></p>
<p rend="bodytext" n="469"><hi rend="paranum">४६९</hi><hi rend="dot">.</hi> <hi rend="bold">पत्यादि-भिक्खादि-राजादिदन्तेहि इनी।</hi></p>
<p rend="bodytext"></p>
<p rend="bodytext">पतिआदीहि च भिक्खुआदीहि च राजादीहि च ईकारन्तेहि च इनीपच्चयो होति: गहपतानी, इसिनी, कपिनी, किमिनी, अरिनी, भिक्खुनी, परचित्तविदुनी, उतुनी, राजिनी, यक्खिनी, नागिनी, खत्तियानी, साकियानी, अरञ्ञानी, पोक्खरणी, सीहिनी, तापसिनी, दण्डिनी, भोगिनी, सुखिनी, सिखिनी, हत्थिनी, मेधाविनी, तपस्सिनी, पियभाणिनी, अञ्ञानिपि योजेतब्बानि।</p>
<p rend="bodytext"></p>
<p rend="bodytext" n="470"><hi rend="paranum">४७०</hi><hi rend="dot">.</hi> <hi rend="bold">इद्धिमन्तुतो च।</hi></p>
<p rend="bodytext"></p>
<p rend="bodytext">इत्थियं वत्तमाना इद्धिमन्तुसद्दतो च इनीपच्चयो होति: इद्धिमन्तनी, इद्धिमन्तिनियो।</p>
<p rend="bodytext"></p>
<p rend="bodytext" n="471"><hi rend="paranum">४७१</hi><hi rend="dot">.</hi> <hi rend="bold">न्तुस्स तो ईकारे।</hi></p>
<p rend="bodytext"></p>
<p rend="bodytext">न्तुपच्चयस्स सब्बस्सेव तकारो होति ईकारे परे: गुणवती, सतिमती, चक्खुमती, भिक्खुनी, भावितिन्द्रिया, इत्थी सिया रूपवती, इद्धिमती, महती नङ्गलीसा। गरू पन विकप्पेन न्तुपच्चयस्स तकारत्तं इच्छन्ति, तेसं मते “गुणवती, गुणवन्ती, कुलवती, कुलवन्ती, सतिमती, सतिमन्ती, महती, महन्ती”ति आदीनि रूपानि भवन्ति, तेसु गुणवन्तीपकारानि सासने अप्पसिद्धानि।</p>
<p rend="bodytext"></p>
<p rend="bodytext" n="472"><hi rend="paranum">४७२</hi><hi rend="dot">.</hi> <hi rend="bold">भवन्तस्स भोत।</hi></p>
<p rend="bodytext"></p>
<p rend="bodytext">भवन्तसद्दस्स सब्बस्सेव भोत इच्चादेसो होति ईकारे इत्थिगते परे: भोति अय्ये, भोति कञ्ञे, भोति खरादिये।</p>
<p rend="bodytext"></p>
<p rend="bodytext" n="473"><hi rend="paranum">४७३</hi><hi rend="dot">.</hi> <hi rend="bold">भो गे।</hi></p>
<p rend="bodytext"></p>
<p rend="bodytext">भवन्तसद्दस्स सब्बस्सेव भो होति गे परे: भो पुरिस, भो अग्गि।</p>
<p rend="bodytext"></p>
<p rend="bodytext" n="474"><hi rend="paranum">४७४</hi><hi rend="dot">.</hi> <hi rend="bold">अथ व एक-बह्वत्थेसु भो निपातो।</hi></p>
<p rend="bodytext"></p>
<p rend="bodytext">अथ वा एकबह्वत्थेसु भो इति निपातो निपततीति वेदितब्बो: भो पुरिस त्वं पतिट्ठ, भो पुरिसा तुम्हे पतिट्ठथ, भो चित्त, भो चित्तानि, एवं भो पुरिस जानाहि, सो ते पुरिसे आह: “भो तुम्हे मं मारेन्ता रञ्ञो दस्सेत्वा व मारेथा”ति; भो यक्खा, भो धुत्ता, उम्मुज्ज भो पुथुसिले, गच्छथ भो घरणियो - धम्मालपने भोसद्दो एकवचनन्तो: “अच्छरियं वत भो, अब्भुतं वत भो”ति।</p>
<p rend="bodytext" n="475"><hi rend="paranum">४७५</hi><hi rend="dot">.</hi> <hi rend="bold">मतन्तरे अकार-पितादीनं आ।</hi></p>
<p rend="bodytext"></p>
<p rend="bodytext">गरूनं मतन्तरे अकारो च पितादीनं अन्तो च आकारत्तं आपज्जति गे परे: भो पुरिसा त्वं तिट्ठ, भो पिता, भो भाता, भोति माता, भो सत्था इच्चादि।</p>
<p rend="bodytext"></p>
<p rend="bodytext" n="476"><hi rend="paranum">४७६</hi><hi rend="dot">.</hi> <hi rend="bold">सो रस्सं वा।</hi></p>
<p rend="bodytext"></p>
<p rend="bodytext">गरूनं मतन्तरे सो आदेसभूतो आकारो रस्सं आपज्जति वा गे परे: भो राज, भो राजा, भो अत्त, भो अत्ता, भो सत्थ, भो सत्था इच्चादीनि मतन्तरे एकवचनवसेन वुत्तानि।</p>
<p rend="bodytext"></p>
<p rend="bodytext" n="477"><hi rend="paranum">४७७</hi><hi rend="dot">.</hi> <hi rend="bold">प-झ-ला निच्चं।</hi></p>
<p rend="bodytext"></p>
<p rend="bodytext">प झ ल इच्चेते वण्णा निच्चं रस्सं आपज्जन्ति गे परे: भोति इत्थि, भोति वधु, फुस्सति वरवण्णाभे, भो दण्डि, सयम्भु।</p>
<p rend="bodytext"></p>
<p rend="bodytext" n="478"><hi rend="paranum">४७८</hi><hi rend="dot">.</hi> <hi rend="bold">राजादि-सत्थादितो गस्स अत्तं।</hi></p>
<p rend="bodytext"></p>
<p rend="bodytext">राजादितो सत्थुआदितो च गस्स अत्तं होति निच्चं: धम्मञ्चर महाराज, न राज कपणो होमि, भो अत्त, भो सत्थ, भो पित।</p>
<p rend="bodytext"></p>
<p rend="bodytext" n="479"><hi rend="paranum">४७९</hi><hi rend="dot">.</hi> <hi rend="bold">ब्रह्मादि-कत्तादितो वा।</hi></p>
<p rend="bodytext"></p>
<p rend="bodytext">बह्मादितो कत्तुआदितो च गस्स अत्तं होति वा: भो ब्रह्म, भो सख, भो कत्त, भो खत्त। वाति किं: धम्मं पणीतं मनुजेसु ब्रह्मे, परिब्बज महाब्रह्मे, हरे सखा किस्स नु मं जहासि, उट्ठेहि कत्ते, तेन हि ... खत्ते। खत्ताति चेत्थ सब्बकम्मिको अमच्चो, कत्ताति च खत्ताति च उभयम्पेतं अनत्थन्तरं।</p>
<p rend="bodytext"></p>
<p rend="bodytext" n="480"><hi rend="paranum">४८०</hi><hi rend="dot">.</hi> <hi rend="bold">मतन्तरे भवन्तस्स भोन्त भन्ते भोन्तो भद्दे गे, गलोपो।</hi></p>
<p rend="bodytext"></p>
<p rend="bodytext">गरूनं मतन्तरे भवन्तसद्दस्स सब्बस्सेव भोन्त भन्ते भोन्तो भद्दे इच्चेते आदेसा होन्ति गे परे, गस्स च लोपो होति: भोन्त, भन्ते, भोन्तो, भद्दे।</p>
<p rend="bodytext"></p>
<p rend="bodytext" n="481"><hi rend="paranum">४८१</hi><hi rend="dot">.</hi> <hi rend="bold">भोन्तीति अप्पसिद्धं।</hi></p>
<p rend="bodytext"></p>
<p rend="bodytext">इमस्मिं भगवतो पावचने तेसु चतूसु रूपेसु भोन्त इति रूपं अप्पसिद्धन्ति वेदितब्बं।</p>
<p rend="bodytext"></p>
<p rend="bodytext" n="482"><hi rend="paranum">४८२</hi><hi rend="dot">.</hi> <hi rend="bold">भन्ते भद्दे ति एक-पुथुवचनन्तं अव्ययं।</hi></p>
<p rend="bodytext"></p>
<p rend="bodytext">भन्ते, भद्देति पदद्वयं “आवुसो”ति पदं विय एकवचनन्तं पुथुवचनन्तञ्च अव्ययं दट्ठब्बं: एहि भन्ते, सो ते भिक्खू खमापेसि “खमथ भन्ते”ति, त्वं भद्दे महेसि, भद्दे तुम्हे गच्छथ।</p>
<p rend="bodytext"></p>
<p rend="bodytext" n="483"><hi rend="paranum">४८३</hi><hi rend="dot">.</hi> <hi rend="bold">अय्यतो आलपनेकवचन-बहुवचनानं ओ वा।</hi></p>
<p rend="bodytext"></p>
<p rend="bodytext">अय्यसद्दतो परेसं आलपनेकवचन-बहुवचनानं ओकारादेसो होति वा: भो अय्यो त्वं गच्छ, भवन्तो अय्यो तुम्हे गच्छथ, माय्यो एवरूपं अकासि, एथय्यो राजवसतिं। वाति किं: भो अय्य, भवन्तो अय्या।</p>
<p rend="bodytext"></p>
<p rend="bodytext" n="484"><hi rend="paranum">४८४</hi><hi rend="dot">.</hi> <hi rend="bold">सविभत्तिकस्स भोन्तो पच्चत्तालपनत्थे योसु।</hi></p>
<p rend="bodytext"></p>
<p rend="bodytext">भवन्तसद्दस्स सब्बस्सेव सविभत्तिकस्स भोन्तो इच्चादेसो होति वा पच्चत्तालपनत्थे वत्तमानासु योसु विभत्तीसु: “अप्पसद्दा भोन्तो होन्तु” एवं पच्चत्तवचनत्थे, “मा भोन्तो सद्दं अकत्थ, इमं भोन्तो निसामेथ” एवं आलपनत्थे। वाति किं: एते भवन्तो आगच्छन्ति, भवन्तो तुम्हे एथ।</p>
<p rend="bodytext"></p>
<p rend="bodytext" n="485"><hi rend="paranum">४८५</hi><hi rend="dot">.</hi> <hi rend="bold">ना-स्मा-सेसु भोता भोतो।</hi></p>
<p rend="bodytext"></p>
<p rend="bodytext">भवन्तसद्दस्स सब्बस्सेव सविभत्तिकस्स भोता भोतो इच्चेते आदेसा होन्ति वा ना स्मा स इच्चेतासु विभत्तीसु: भोता गोतमेन, भोता निस्सरति, कच्चि नु भोतो कुसलं, भोतो परिग्गहो। वाति किं: भवन्तेन, भवता, भवन्तस्स, भवतो।</p>
<p rend="bodytext"></p>
<p rend="bodytext" n="486"><hi rend="paranum">४८६</hi><hi rend="dot">.</hi> <hi rend="bold">मतन्तरे वस्स ओभावो क्वचि योसु।</hi></p>
<p rend="bodytext"></p>
<p rend="bodytext">गरूनं मतन्तरे भवन्तसद्दस्स वकारस्स ओभावो होति क्वचि योसु: भोन्तो तिट्ठन्ति, भोन्तो तुम्हे तिट्ठथ, भोन्तो पस्सति। क्वचीति किं: भवन्ता। इमानि तीणि निज्झानं खमन्ति चे, गहेतब्बानि।</p>
<p rend="bodytext"></p>
<p rend="bodytext" n="487"><hi rend="paranum">४८७</hi><hi rend="dot">.</hi> <hi rend="bold">भद्दन्तस्स वा भदन्ते गे।</hi></p>
<p rend="bodytext"></p>
<p rend="bodytext">भद्दन्तसद्दस्स सब्बस्सेव भदन्ते इच्चादेसो होति वा गे परे: अङ्गारिनो दानि दुमा भदन्ते, पञ्च पण्डिता मयं भदन्ते। वाति किं: हे भद्दन्ते।</p>
<p rend="bodytext"></p>
<p rend="bodytext" n="488"><hi rend="paranum">४८८</hi><hi rend="dot">.</hi> <hi rend="bold">मतन्तरे भदन्त-भन्ते योसु च।</hi></p>
<p rend="bodytext"></p>
<p rend="bodytext">गरूनं मतन्तरे भद्दन्तसद्दस्स सब्बस्सेव भदन्त भन्ते इच्चादेसा होन्ति क्वचि गे परे, योसु च: भदन्त, भन्ते। क्वचीति किं: भद्दन्त, भद्दन्ता।</p>
<p rend="bodytext"></p>
<p rend="bodytext" n="489"><hi rend="paranum">४८९</hi><hi rend="dot">.</hi> <hi rend="bold">सद्दनिद्देसो व अत्थनिद्देसो।</hi></p>
<p rend="bodytext"></p>
<p rend="bodytext">क्वचि अत्थस्स निद्देसो सद्दस्स निद्देसो विय पोराणेहि कतो, सेय्यथिदं: भगवाति वचनं सेट्ठं, - वुच्चतीति वचनं अत्थो, भगवाति अत्थो, सेट्ठोति अत्थो। क्वचीति किं: तस्स तं वचनं सुत्वा, देविन्दो एतदब्रवि।</p>
<p rend="bodytext"></p>
<p rend="bodytext" n="490"><hi rend="paranum">४९०</hi><hi rend="dot">.</hi> <hi rend="bold">अत्थनिद्देसो व सद्दनिद्देसो।</hi></p>
<p rend="bodytext"></p>
<p rend="bodytext">क्वचि सद्दस्स निद्देसो अत्थनिद्देसो विय अक्खरचिन्तकेहि कतो, न अधुना अम्हेहेव यथा “तुम्हाम्हाकं तयि-मयी”ति।</p>
<p rend="bodytext"></p>
<p rend="bodytext" n="491"><hi rend="paranum">४९१</hi><hi rend="dot">.</hi> <hi rend="bold">अम्ह-तुम्हानं तोम्हि मम तव।</hi></p>
<p rend="bodytext"></p>
<p rend="bodytext">सब्बेसं अम्ह-तुम्ह सद्दानं तोम्हि पच्चये परे निच्चं मम तव इच्चादेसा होन्ति: ममतो अपेति, तवतो अपेति, ममतो उत्तरितरो नत्थि, तवतो अयं अधिको, तवतो अयं हीनो; अत्रायं पाळि “इद्धिया इत्थि मापेति, ममतो पि सुरूपिनि”न्ति, एत्थ च “ममतो”ति पाळिगतिदस्सनेन अदिट्ठस्सपि “तवतो”ति पदस्स गहणं दट्ठब्बं, दिट्ठेन नयेन अदिट्ठस्सपि तग्गतिकस्स नयस्स नयञ्ञूहि विञ्ञूहि गहेतब्बत्ता। तोम्ही ति किं: मया अपेति, तया अपेति, मया अधिको नत्थि, तया अयं हीनो।</p>
<p rend="bodytext"></p>
<p rend="bodytext" n="492"><hi rend="paranum">४९२</hi><hi rend="dot">.</hi> <hi rend="bold">त्वादयो एक-बव्हत्थेसु विभत्तिसञ्ञा।</hi></p>
<p rend="bodytext"></p>
<p rend="bodytext">तोआदयो पच्चयो दाचनंपरियन्ता एकत्थे च बव्हत्थे च यथारहं वत्तमाना विभत्तिसञ्ञा भवन्ति: सब्बतो, यतो, ततो, कुतो, अतो, इतो, सब्बदा, यदा, तदा, इध, इदानि इच्चेवमादीनि।</p>
<p rend="bodytext"></p>
<p rend="bodytext" n="493"><hi rend="paranum">४९३</hi><hi rend="dot">.</hi> <hi rend="bold">ततिया-पञ्चमी-छट्ठीसत्तमियत्थेसु तो क्वचि।</hi></p>
<p rend="bodytext"></p>
<p rend="bodytext">अनिच्चतो, दुक्खतो, रोगतो, इच्चादीनि ततियत्थे; “उभतो सुजातो मातितो च पितितो च संसुद्धगहणिको”ति च “नास्सुध कोचि भोगानं उपघातो आगच्छति राजतो वा चोरतो वा अग्गितो वा”ति च इच्चादीनि पञ्चमियत्थे, “न चाहं एतं इच्छामि, यं परतो दानपच्चया” एवं छट्ठियत्थे, परस्स दानपच्चयाति अत्थो; एकतो, पुरतो, पच्छतो, पस्सतो, पिट्ठितो, पादतो, सीसतो, मूलतो, हेट्ठतो इच्चादीनि सत्तमियत्थे; सब्बतो, कतरतो, यतो, ततो इच्चादीनि यथारहं ततिया-पञ्चमी-छट्ठी-सत्तमियत्थेसु वत्तन्ति। क्वचीति किं: सब्बेन, सब्बस्मा, सब्बस्मिं।</p>
<p rend="bodytext"></p>
<p rend="bodytext" n="494"><hi rend="paranum">४९४</hi><hi rend="dot">.</hi> <hi rend="bold">सत्तमिया त्र थ सब्बनामतो।</hi></p>
<p rend="bodytext"></p>
<p rend="bodytext">सब्बत्र, सब्बत्थ, सब्बस्मिं वा, यत्र, यत्थ, तत्र, तत्थ, अमुत्र, अमुत्थ।</p>
<p rend="bodytext"></p>
<p rend="bodytext" n="495"><hi rend="paranum">४९५</hi><hi rend="dot">.</hi> <hi rend="bold">यम्हा पठमत्थे।</hi></p>
<p rend="bodytext"></p>
<p rend="bodytext">त्र-थपच्चया पठमाय विभत्तिया अत्थे यसद्दतो परा होन्ति क्वचि: यत्र हि नाम सावकोपि, यत्थ एतादिसो सत्था। क्वचीति किं: यो हि नाम, यो एतादिसो।</p>
<p rend="bodytext"></p>
<p rend="bodytext" n="496"><hi rend="paranum">४९६</hi><hi rend="dot">.</hi> <hi rend="bold">इतिना निद्दिसितब्बे तो।</hi></p>
<p rend="bodytext"></p>
<p rend="bodytext">इतिसद्देन निद्दिसितब्बे पठमत्थे क्वचि तोपच्चयो होति: दिट्ठिचरिता रूपं अत्ततो उपगच्छन्ति; सुभतो नं मञ्ञति बालो; अनिच्चतो ... विपस्सन्ति। तत्थ अत्ततो उपगच्छन्तीति अत्ताति गण्हन्ति, एस नयो इतरत्रा पि।</p>
<p rend="bodytext" n="497"><hi rend="paranum">४९७</hi><hi rend="dot">.</hi> <hi rend="bold">य-तेहि पच्चत्तवचनस्स तो निदानादीसु।</hi></p>
<p rend="bodytext"></p>
<p rend="bodytext">निदानसद्दादिसु परेसु य-तसद्देहि परस्स पच्चत्तवचनस्स क्वचि तोआदेसो होति: यतोनिदानं, सो ततोनिदानं, यत्वाधिकरणमेनं। क्वचीति किं: यंनिदानं।</p>
<p rend="bodytext"></p>
<p rend="bodytext" n="498"><hi rend="paranum">४९८</hi><hi rend="dot">.</hi> <hi rend="bold">किंसद्दस्स निग्गहीतलोपो स्मिं-सेसु।</hi></p>
<p rend="bodytext"></p>
<p rend="bodytext">किस्मिं मे सिवयो कुद्धा, किस्स सुचिण्णस्स अयं विपाको।</p>
<p rend="bodytext"></p>
<p rend="bodytext" n="499"><hi rend="paranum">४९९</hi><hi rend="dot">.</hi> <hi rend="bold">सत्तमिया व किंम्हा।</hi></p>
<p rend="bodytext"></p>
<p rend="bodytext">किंसद्दतो वपच्चयो होति क्वचि सत्तम्यत्थे: क्व नच्चं क्व गीतं; क्व गतोसि त्वं देवानं-पिय-तिस्स।</p>
<p rend="bodytext"></p>
<p rend="bodytext" n="500"><hi rend="paranum">५००</hi><hi rend="dot">.</hi> <hi rend="bold">हिं-हं-हिञ्चनं-हिञ्चि।</hi></p>
<p rend="bodytext"></p>
<p rend="bodytext">कुहिं, कुहं, कुहिञ्चनं, कुहिञ्चि। “किस्मिं मे सिवयो कुद्धा”ति एत्थ न होति।</p>
<p rend="bodytext"></p>
<p rend="bodytext" n="501"><hi rend="paranum">५०१</hi><hi rend="dot">.</hi> <hi rend="bold">ततो हिं हं।</hi></p>
<p rend="bodytext"></p>
<p rend="bodytext">तहिं, तहं, तस्मिं वा।</p>
<p rend="bodytext"></p>
<p rend="bodytext" n="502"><hi rend="paranum">५०२</hi><hi rend="dot">.</hi> <hi rend="bold">सब्बस्मा धि।</hi></p>
<p rend="bodytext"></p>
<p rend="bodytext">सब्बधि, सब्बस्मिं वा।</p>
<p rend="bodytext"></p>
<p rend="bodytext" n="503"><hi rend="paranum">५०३</hi><hi rend="dot">.</hi> <hi rend="bold">इदतो ह-धा।</hi></p>
<p rend="bodytext"></p>
<p rend="bodytext">इह, इध, इमस्मिं वा।</p>
<p rend="bodytext"></p>
<p rend="bodytext" n="504"><hi rend="paranum">५०४</hi><hi rend="dot">.</hi> <hi rend="bold">यस्मा हिं।</hi></p>
<p rend="bodytext"></p>
<p rend="bodytext">यहिं , यस्मिं, येसु वा।</p>
<p rend="bodytext"></p>
<p rend="bodytext" n="505"><hi rend="paranum">५०५</hi><hi rend="dot">.</hi> <hi rend="bold">किं सब्ब-अञ्ञ-एक-य-कुहि काले दा-दाचनं।</hi></p>
<p rend="bodytext"></p>
<p rend="bodytext">काले वत्तब्बे क्वचि सत्तमियत्थे किं सब्ब अञ्ञ एक य कु इच्चेतेहि सद्देहि दा दाचनं इच्चेते पच्चया होन्ति यथारहं: कदा, सब्बदा, अञ्ञदा, एकदा, यदा, कुदा, कुदाचनं: मा वो धम्मं अधम्मं वा, अद्दसाम कुदाचनं, तं कुदास्सु भविस्सति।</p>
<p rend="bodytext"></p>
<p rend="bodytext" n="506"><hi rend="paranum">५०६</hi><hi rend="dot">.</hi> <hi rend="bold">तम्हा दा-दानि।</hi></p>
<p rend="bodytext"></p>
<p rend="bodytext">तदा, तदानि।</p>
<p rend="bodytext"></p>
<p rend="bodytext" n="507"><hi rend="paranum">५०७</hi><hi rend="dot">.</hi> <hi rend="bold">इदतो रहि-धुना-दानि।</hi></p>
<p rend="bodytext"></p>
<p rend="bodytext">एतरहि, अधुना, इदानि। केचि पन गरु “यदा तदा सदा इदानी”ति इमेहि चतूहि पदेहि सद्धिं पच्चेकं “काले” ति पदं योजेत्वा वदन्ति: “यदा काले”ति आदिना। तं न गहेतब्बं दा दानिपच्चयानं कालवाचकत्ता, “यस्मिं काले”ति वुत्तसदिसतापज्जनतो च, साट्ठकथे तेपिटके बुद्धवचने तादिसस्स नयस्स अदस्सनतो च। वेवचननयो पन आहच्च भासिते दिस्सति: “अप्पं वस्ससतं आयु, इदानेतरहि विज्जती”ति। तथा यस्मा तस्माति पदेहिपि सद्धिं पच्चेकं “कारणा”ति पदं योजेत्वा वदन्ति: “यस्मा कारणा”ति आदीनि, तम्पि न गहेतब्बं, यस्मा तस्मा कस्माति निपातपदेहेव कारणत्थस्स पकासितत्ता, पाळियं पोराणट्ठकथादिसु च तादिसस्स नयस्स लोकवोहारवसेन आगतस्स अदस्सनतो च; तस्मा यत्थ कत्थचि तादिसस्स दस्सनं विञ्ञूनं अप्पमाणं। एवं हि अट्ठकथादीसु दिस्सति: “यस्माति यंकारणा, यस्माति येन कारणेन, तस्माति तंकारणा, तस्माति तेन कारणेन, कस्माति किंकारणा, कस्माति केन कारणेन” इति वा - किंकारणं इच्चपि नेत्तिआदिसु दिस्सति “तत्थ किं कारणं यं तण्हाचरितो दुक्खाय पटिपदाय दन्धाभिञ्ञाय खिप्पायिञ्ञाय च निय्यती”ति। यदा पन परमत्थविसये अविज्जादि कारणं कथेतब्बं होति, तदा “तस्मा कारणा”ति वत्तब्बं, ततो हेतुतोति अत्थो। अट्ठकथायम्पि हि इमं एवत्थं सन्धाय “तस्मा कारणा”ति वुत्तिट्ठानम्पि दिस्सति, तं ठानम्पि मयं न दस्सेम, ये ये विचक्खणा विञ्ञुजातिका नयग्गहणे पटिबला, ते ते तं ठानं परियेसन्तु। इति लोकवोहारविसये “यस्मा कारणा”ति आदीनि न वत्तब्बानि, परमत्थविसये पन वुत्तप्पकारं अत्थं पटिच्च वत्तब्बन्ति। अयं नीति साधुकं मनसि कातब्बा।</p>
<p rend="bodytext"></p>
<p rend="bodytext" n="508"><hi rend="paranum">५०८</hi><hi rend="dot">.</hi> <hi rend="bold">सब्बस्स दाम्हि सो वा।</hi></p>
<p rend="bodytext"></p>
<p rend="bodytext">सब्ब इच्चेतस्स सकारादेसो होति वा दाम्हि पच्चये परे: सदा रमति पण्डितो। वाति किं: सब्बदा सीलसम्पन्नो। अत्रिदं वत्तब्बं: कत्थचि परित्तपोत्थके “सब्बबुद्धानुभावेन, सब्बधम्मानुभावेन, सब्बसङ्घानुभावेन सब्बदा सदा सोत्थि भवन्तु ते”ति पाठो दिस्सति; सो अयुत्तो। न हि सब्बदापदेन सद्धिं सदाति पदं सदापदेन च सब्बदाति पदं समागच्छति, तस्मा “सदा सोत्थि भवन्तु ते”ति पदमेव वत्तब्बं। एत्थ सिया: ननु च भो, यथा “अप्पं वस्ससतं आयु, इदानेतरहि विज्जती”ति पाळियं इदानि-एतरहि सद्दानं समानत्थनम्पि वेवचनभावेन समागमो दिस्सति, तथा सब्बदा-सदासद्दानम्पि वेवचनभावेन समागमो होति येवा"ति। तं न तादिसस्स नयस्स आचरियेहि विचारितपोत्थकेसु अयुत्तितो, गाथापादस्स च अधिकक्खरत्ता. एत्थ पन एवं विनिच्छयो वेदितब्बो: तत्थ हि दासद्दवज्जितो केवलो सब्बसद्दो पेय्यालनयवसेन वुत्तोति दट्ठब्बो; तथा हि पोराणपोत्थके “सब्बसङ्घानुभावेन सब्ब सदा सोत्थि भवन्तु ते”ति वीतदासद्दो सब्बसद्दो दिस्सति, एवंभूतेन सब्बसद्दपेय्यालेन “यं किञ्चि रतनं लोके”ति आदिपदवतीनं तिण्णं गाथानं चतुत्थपादट्ठाने “सदा सोत्थि भवन्तु ते”ति पदं विय “भवतु सब्बमङ्गल”न्ति गाथा तिधा कत्वा “सब्बबुद्धानुभावेना”ति आदीसु पदेसु एकेकस्स पादस्स अवसाने चतुत्थपादट्ठाने “सदा सोत्थि भवन्तु ते”ति इदं सब्बत्थ योजेतब्बन्ति दस्सेतुं “सब्ब सदा सोत्थि भवन्तु ते”ति पाठं वदिंसु गरू; तथा हि एत्थ अविभत्तिकेन सब्बसद्देन पेय्यालनयो निद्दिट्ठो, तेन “सदा सोत्थि भवन्तु ते”ति इदं सब्बत्थ योजेतब्बन्ति ञायति। ये पन एवरूपं नयं अचिन्तेत्वा एत्थ अक्खरं पतितन्ति मञ्ञमाना दासद्दं पक्खिपित्वा “सब्बदा सदा सोत्थि भवन्तु ते”ति पठन्ति, तेसं सो पाठो न गहेतब्बो, यथा वित्थारितनयो येव पाठो उच्चारेतब्बो। तत्थ पेय्यालनयोति वित्थारनयो।**</p>
<p rend="bodytext"></p>
<p rend="bodytext">एत्थ ठत्वा तिविधो पेय्यालनयो वत्तब्बो: आदिञ्चेव अवसानञ्च पदक्खरं गहेत्वा मज्झे मुञ्चित्वा इतिसद्देन निद्दिसितब्बो पेय्यालो च, आदिसद्देन निद्दिसितब्बो पेय्यालो च, सब्बसद्देन निद्दिसितब्बो पेय्यालो चाति। एत्थ पन सोतूनं सुखग्गहणत्तं पयोगं रचयित्वा दस्सेस्साम, सेय्यथिदं: यो पटिसन्धिपञ्ञाय पञ्ञवा आतापी निपको हुत्वा सीले पतिट्ठाय समाधिञ्चेव विपस्सनञ्च भावेति, सो तण्हाजटं छिन्दित्वा निब्बानप्पत्तो होति, तेनाह भगवा: “सीले पतिट्ठाय ... सो इमं विजटये जट”न्ति; एत्थ आहसद्दो इतिसद्देन सह योजेतब्बो: “इतिआहा”ति – अयं मज्झे मुञ्चित्वा आदिअन्तञ्च गहेत्वा इतिसद्देन निद्दिट्ठो पेय्यालो नाम। यत्थ पन एवं अनिद्दिसित्वा तेनाह भगवा: “सीले पतिट्ठायाति आदि” एवं पच्चत्तवचनयुत्तेन आदिसद्देन वित्थारनयो दस्सितो, अयं आदिसद्देन निद्दिट्ठो पेय्यालो नाम; एत्थ इतिसद्दमत्तस्स अभावतो आहसद्दो इतिसद्देन सह सम्बन्धं न लभति: “इति आहा”ति, तथा आहसद्दो आदिसद्दस्स उपयोगवसेन अवुत्तत्ता इति-आदिसद्देन सहापि सम्बन्धं न लभति: “इति आदिमाहा”ति, तस्मा “तेनाह भगवा”ति पदं विच्छिन्दित्वा सीले पतिट्ठायाति आदीति आदिसद्देन सह इतिसद्देन पकासेतब्बा “सो इमं विजटये जट”न्ति पदपरियोसाना गाथा परिपुण्णं कत्वा दस्सिता भवति। सब्बसद्दपेय्यालो पन वुत्तो येव:</p>
<p rend="gatha1">मज्झेपेय्यालको चेव, आदिपेय्यालं एव च</p>
<p rend="gatha1">सब्बपेय्यालको चाति, पेय्याला तिविधा सियुं।</p>
<p rend="bodytext">अयम्पि नीति साधुकं मनसि कातब्बा।</p>
<p rend="bodytext"></p>
<p rend="bodytext" n="509"><hi rend="paranum">५०९</hi><hi rend="dot">.</hi> <hi rend="bold">अवण्णो यम्हि लोपं।</hi></p>
<p rend="bodytext"></p>
<p rend="bodytext">अवण्णो यपच्चये परे लोपं आपज्जति: बाहुस्सच्चं, पण्डिच्चं, वेपुल्लं, कारुञ्ञं, कोसल्लं, सामञ्ञं, सोहज्जं।</p>
<p rend="bodytext"></p>
<p rend="bodytext" n="510"><hi rend="paranum">५१०</hi><hi rend="dot">.</hi> <hi rend="bold">पस्तस्स सत्थो निच्चं।</hi></p>
<p rend="bodytext"></p>
<p rend="bodytext">पस्तसद्दस्स सब्बस्सेव सत्थादेसो होति निच्चं, अयं वुत्ति। अयं पनाधिप्पायविञ्ञापिका अनुवुत्ति: “सस पसंसने”ति धातुतो परस्स कम्मनि विहितस्स तपच्चयस्स वसेन सम्भूतस्स पस्तसद्दस्स सब्बस्सेव सत्थादेसो होति निच्चं: संसिय्यति, पसंसिय्यति, सो जनेहीति सत्थो, एवं पसत्थो। एत्थ च “सत्थो पसत्थो”ति इमानि “तक्को वितक्को”ति पदानि विय “चारो विचारो”ति पदानि विय च अनुपसग्ग-सोपसग्गमत्तेन सविसेसानि, अत्थतो पन निन्नानाकरणानीति अवगन्तब्बं। पस्तस्साति किं: विद्धस्ता विनळीकता, उद्धस्ते अरुणे।</p>
<p rend="bodytext"></p>
<p rend="bodytext" n="511"><hi rend="paranum">५११</hi><hi rend="dot">.</hi> <hi rend="bold">सत्थस्स सो तमे।</hi></p>
<p rend="bodytext"></p>
<p rend="bodytext">सत्थसद्दस्स पसत्थवाचकस्स सकारादेसो होति तमपच्चये परे: अयञ्च सत्थो अयञ्च सत्थो, अयम इमेसं विसेसेन सत्थोति सत्तमो, पसत्थतरोति अत्थो। तथा हि सत्तमसद्दो अत्थुद्धारवसेन सङ्ख्यापूरणत्थे साधुजने च दिस्सति: सत्तमं इसिसत्तमो। एत्थ च सत्तमन्ति सङ्ख्यापूरणत्थवसेनेव वुत्तं, इसिसत्तमोति इदं पन सङ्ख्यापूरणत्थवसेन चेव पसत्थकरपुग्गलसङ्खातसाधुजनवसेन च वुत्तन्ति वत्तब्बं; तथा हि पट्ठानं नाम पकरणं धम्मसङ्गणीआदीनि उपादाय सत्तमं होति, सक्यसीहोपि भगवा विपस्सिआदयो उपादाय सत्तमो होति, पसत्थतरपुग्गलभावेन पन सत्तमोति वुच्चति, तथा हि अभिधम्मटीकायं इदं वुत्तं: “इसिसत्तमोति चतुसच्चावबोधगतिया इसयोति सङ्खं गतानं सतं पसत्थानं इसीनं अतिसयेन सत्थो पसत्थोति अत्थो। विपस्सिआदयो च उपादाय भगवा सत्तमोति वुत्तो” - एत्थ च “चतुसच्चावबोधगतिया”ति इदं सद्दसत्थनयेन “इसी गतिय”न्ति धातुअत्थं गहेत्वा वुत्तं, इदं पनेत्थ निब्बचनं भवति: इसीनं सत्तमो, इसीसु वा सत्तमोति, अथ वा स-परसन्तानेसु सीलादिगुणानं एसनट्ठेन इसयो, बुद्धादयो अरिया: इसि चसत्तमो चाति इसिसत्तमोति एवमेत्थ अत्थो दट्ठब्बो।</p>
<p rend="bodytext"></p>
<p rend="bodytext" n="512"><hi rend="paranum">५१२</hi><hi rend="dot">.</hi> <hi rend="bold">पसत्थस्स इय-इट्ठेसु।</hi></p>
<p rend="bodytext"></p>
<p rend="bodytext">पसत्थसद्दस्स सब्बस्सेव सकारादेसो होति इय इट्ठइच्चेतेसु पच्चयेसु: सेय्यो, सेट्ठो।</p>
<p rend="bodytext"></p>
<p rend="bodytext" n="513"><hi rend="paranum">५१३</hi><hi rend="dot">.</hi> <hi rend="bold">जो वुड्ढस्स।</hi></p>
<p rend="bodytext"></p>
<p rend="bodytext">जेय्यो, जेट्ठो।</p>
<p rend="bodytext"></p>
<p rend="bodytext" n="514"><hi rend="paranum">५१४</hi><hi rend="dot">.</hi> <hi rend="bold">नेद अन्तिकस्स।</hi></p>
<p rend="bodytext"></p>
<p rend="bodytext">नेदियो, नेदिट्ठो।</p>
<p rend="bodytext"></p>
<p rend="bodytext" n="515"><hi rend="paranum">५१५</hi><hi rend="dot">.</hi> <hi rend="bold">साधो बाळ्हस्स।</hi></p>
<p rend="bodytext"></p>
<p rend="bodytext">साधियो, साधिट्ठो।</p>
<p rend="bodytext"></p>
<p rend="bodytext" n="516"><hi rend="paranum">५१६</hi><hi rend="dot">.</hi> <hi rend="bold">खुद्दकस्स कण।</hi></p>
<p rend="bodytext"></p>
<p rend="bodytext">कणियो, कणिट्ठो।</p>
<p rend="bodytext"></p>
<p rend="bodytext" n="517"><hi rend="paranum">५१७</hi><hi rend="dot">.</hi> <hi rend="bold">मतन्तरे युवस्स च।</hi></p>
<p rend="bodytext"></p>
<p rend="bodytext">गरूनं मतन्तरे युवसद्दस्स सब्बस्सेव कणादेसो होति इय इट्ठ इच्चेतेसु पच्चयेसु: कणियो, कणिट्ठो।</p>
<p rend="bodytext"></p>
<p rend="bodytext" n="518"><hi rend="paranum">५१८</hi><hi rend="dot">.</hi> <hi rend="bold">लुत्ति वन्तु-मन्तु-वीनं।</hi></p>
<p rend="bodytext"></p>
<p rend="bodytext">वन्तु मन्तु वी इच्चेतेसं पच्चयानं लुत्ति होति इय इट्ठ इच्चेतेसु पच्चयेसु: गुणियो, गुणिट्ठो, सतियो, सतिट्ठो, मेधियो, मेधिट्ठो।</p>
<p rend="bodytext"></p>
<p rend="bodytext" n="519"><hi rend="paranum">५१९</hi><hi rend="dot">.</hi> <hi rend="bold">निदाने किस्स कुतो समासे।</hi></p>
<p rend="bodytext"></p>
<p rend="bodytext">समासे वत्तमानस्स किंसद्दस्स निदानसद्दे परे कुतोआदेसो होति: किं निदानं एतेसं धम्मानन्ति कुतोनिदाना।</p>
<p rend="bodytext"></p>
<p rend="bodytext" n="520"><hi rend="paranum">५२०</hi><hi rend="dot">.</hi> <hi rend="bold">इदस्स इतो।</hi></p>
<p rend="bodytext"></p>
<p rend="bodytext">समासे वत्तमानस्स इदसद्दस्स निदानसद्दे परे इतो इच्चादेसो होति: अयं अत्तभावो निदानं एतेसन्ति इतोनिदाना।</p>
<p rend="bodytext"></p>
<p rend="bodytext" n="521"><hi rend="paranum">५२१</hi><hi rend="dot">.</hi> <hi rend="bold">इत्थञ्च नामे।</hi></p>
<p rend="bodytext"></p>
<p rend="bodytext">नामसद्दे परे समासे वत्तमानस्स इदसद्दस्स इत्थं इच्चादेसो होति: इदं नामं एतस्साति इत्थन्नामो, एवंनामोति अत्थो। “इत्थं सुदं आयस्मा पुळिनथुपियो थेरो इमा गाथायो अभासित्था”ति आदिसु पन “इमिना पकारेन इत्थ”न्ति पकारत्थे थंपच्चयो दट्ठब्बो।</p>
<p rend="bodytext"></p>
<p rend="bodytext" n="522"><hi rend="paranum">५२२</hi><hi rend="dot">.</hi> <hi rend="bold">क्वचि क्वस्स को इति।</hi></p>
<p rend="bodytext"></p>
<p rend="bodytext">क्वचि विसये क्वसद्दस्स कोआदेसो होति: को ते बलं महाराज, को नु ते रथमण्डलं। क्वचीति किं: क्व नच्चं।</p>
<p rend="bodytext"></p>
<p rend="bodytext" n="523"><hi rend="paranum">५२३</hi><hi rend="dot">.</hi> <hi rend="bold">सोस्स सु।</hi></p>
<p rend="bodytext"></p>
<p rend="bodytext">सो इच्चेतस्स सु इति आदेसो होति क्वचि: मिगो व जातरूपेन, न तेनत्थं अबन्धि सु। क्वचीति किं: एवं सो निहतो सेति।</p>
<p rend="bodytext"></p>
<p rend="bodytext" n="524"><hi rend="paranum">५२४</hi><hi rend="dot">.</hi> <hi rend="bold">नोस्स नु अम्हत्थे।</hi></p>
<p rend="bodytext"></p>
<p rend="bodytext">अम्हाकन्ति अत्थे वत्तमानस्स नो इच्चेतस्स नु इति आदेसो होति क्वचि: अपि नु हनुका सन्ता। क्वचीति किं: अपि नो। नोति किं: सानि मंसानि।</p>
<p rend="bodytext"></p>
<p rend="bodytext" n="525"><hi rend="paranum">५२५</hi><hi rend="dot">.</hi> <hi rend="bold">कितके अन्ततो सिस्स उ वा।</hi></p>
<p rend="bodytext"></p>
<p rend="bodytext">कितके परियापन्नतो अन्तपच्चयतो सिवचनस्स उकारो होति वा: अव्हायन्तु सुयुद्धेन। वाति किं: अव्हायन्तो अट्ठासि।</p>
<p rend="bodytext"></p>
<p rend="bodytext" n="526"><hi rend="paranum">५२६</hi><hi rend="dot">.</hi> <hi rend="bold">आचरियस्स आचेरो।</hi></p>
<p rend="bodytext"></p>
<p rend="bodytext">आचरियसद्दस्स आचेरादेसो होति वा: आचेरो, आचरियो वा: आचेरमिव माणवो, ञत्वा आचेरकं मतं।</p>
<p rend="bodytext"></p>
<p rend="bodytext" n="527"><hi rend="paranum">५२७</hi><hi rend="dot">.</hi> <hi rend="bold">संसद्दस्स निग्गहीतं मत्तं इकारे, सरो दीघं मे।</hi></p>
<p rend="bodytext"></p>
<p rend="bodytext">संसद्दस्स निग्गहीतं ईकारे अत्थिअत्थवति पच्चये परे मकारत्तं आपज्जति, मकारे च परे सरो दीघं पप्पोति: सं अस्स अत्थीति सामी, इस्सराधिवचनं एतं, रस्सत्ते सामि, इत्थिलिङ्गे वत्तब्बे सामिनीति इनीपच्चयवसेन सिज्झति।</p>
<p rend="bodytext"></p>
<p rend="bodytext" n="528"><hi rend="paranum">५२८</hi><hi rend="dot">.</hi> <hi rend="bold">के कत्तञ्च।</hi></p>
<p rend="bodytext"></p>
<p rend="bodytext">संसद्दस्स निग्गहीतं अत्थिअत्थवति कपच्चये परे ककारत्तं आपज्जति: अरियधनसङ्खातं बहुविधं सं अस्स भगवतो अत्थि सो भगवा सक्को। केति किं: सक्या वत भो कुमारा।</p>
<p rend="bodytext"></p>
<p rend="bodytext" n="529"><hi rend="paranum">५२९</hi><hi rend="dot">.</hi> <hi rend="bold">सामी-सामिनीनं आकारो उवा मे।</hi></p>
<p rend="bodytext"></p>
<p rend="bodytext">सामी सामिनी इच्चेतेसं आकारो मकारे परे उवा इच्चादेसो होति वा:  सुवामी, सुवामिनी।</p>
<p rend="bodytext"></p>
<p rend="bodytext" n="530"><hi rend="paranum">५३०</hi><hi rend="dot">.</hi> <hi rend="bold">सकस्स अस्स उव।</hi></p>
<p rend="bodytext"></p>
<p rend="bodytext">सकसद्दस्स अकारस्स उवआदेसो होति वा: सुवकं, सकं वा, “एसो ... खण्डतालो यजतं सुवकेहि पुत्तेहि” - सुवकेहीति सकेहि।</p>
<p rend="bodytext"></p>
<p rend="bodytext" n="531"><hi rend="paranum">५३१</hi><hi rend="dot">.</hi> <hi rend="bold">जन्तुवाचीसत्तस्स अवो।</hi></p>
<p rend="bodytext"></p>
<p rend="bodytext">जन्तुवाचकस्स सत्तसद्दस्स अकारो अवादेसो होति वा: सत्तवो सत्तो वा, त्वञ्च उत्तमसत्तवो।</p>
<p rend="bodytext"></p>
<p rend="bodytext" n="532"><hi rend="paranum">५३२</hi><hi rend="dot">.</hi> <hi rend="bold">चन्दस्स चन्दरो आभाय गाथायं।</hi></p>
<p rend="bodytext"></p>
<p rend="bodytext">गाथाविसये चन्दसद्दस्स सब्बस्सेव चन्दर इच्चादेसो होति वा आभासद्दे परे: “अतिभोन्ति न तस्साभा चन्दराभा सतारका”। एत्थ च चन्दराभाति चन्दाभा, चन्दाभाति च इदं सक्कटभासाभावं पत्वा दकार-रकारसंयोगवसेन तिट्ठति, मागधभासत्तं पन पत्वा चन्दराभाति विसुं तिट्ठति। एत्थ रकारो आगमोति चे, न, सासने बहिद्धा च पसिद्धपद्मसद्दतो विसुं पदुमसद्दवचनं विय बहिद्धा च पसिद्धचन्द्रसद्दतो विसुं चन्दरवचनं वुत्तन्ति दट्ठब्बं। “आभासद्दे परे”ति वचनं पनेत्थ सञ्ञापनत्थं वुत्तं, तस्मिं असन्तेपि सत्तवसद्दस्स विय चन्दरसद्दस्स केवलस्सापि ठितभावो युज्जतेव। “गाथाय”न्ति अयं अधिकारो हेट्ठिमसुत्तेसु च उपरिमसुत्तेसु च सीहगतिवसेन वत्ततीति दट्ठब्बं।</p>
<p rend="bodytext"></p>
<p rend="bodytext" n="533"><hi rend="paranum">५३३</hi><hi rend="dot">.</hi> <hi rend="bold">रतनस्स रत्नो।</hi></p>
<p rend="bodytext"></p>
<p rend="bodytext">रतनसद्दस्स सब्बस्सेव रत्नादेसो होति वा गाथायं: “नानारत्ने च माणिये” अयं ताव पाळिप्पदेसो, अयं पन अट्ठकथापदेसो “अरिन्दमं नाम नराधिपस्स, तेनेव तं वुच्चति चक्करत्न”न्ति। कत्थचि अट्ठकथापोत्थके “तेनेव तं वुच्चति चक्करतन”न्ति विसुं तकार-नकारा ठिता, केचि च तथा पठन्ति। यथा पन पाळिआदिसु “ओपुप्फानि च पद्मानि; उद्धस्ते अरुणे, विद्धस्ता विनळीकता, अस्नाथ ... खादथा”ति दकार-मकारानं सकार-तकारानं सकार-नकारानञ्च संयोगो दिस्सति, तथा “नानारत्ने च माणिये”ति आदिसुपि तकार-नकारसंयोगो दिस्सति। वाति किं: रतनानि पवत्तयिंसु।</p>
<p rend="bodytext"></p>
<p rend="bodytext" n="534"><hi rend="paranum">५३४</hi><hi rend="dot">.</hi> <hi rend="bold">मेरयस्स मज्झाकारो एत्तं।</hi></p>
<p rend="bodytext"></p>
<p rend="bodytext">मेरयसद्दस्स मज्झे अकारो एत्तं आपज्जति वा गाथायं: सुरामेरेय पानानि यो नरो अनुयुञ्जति।</p>
<p rend="bodytext"></p>
<p rend="bodytext" n="535"><hi rend="paranum">५३५</hi><hi rend="dot">.</hi> <hi rend="bold">हेत-अधिपतितो स्मिंनो या पच्चयवचने।</hi></p>
<p rend="bodytext"></p>
<p rend="bodytext">हेतुया तीणि, अधिपतिया सत्त। वाधिकारत्ता वाति किं: हेतुस्मिं, अधिपतिस्मिं।</p>
<p rend="bodytext"></p>
<p rend="bodytext" n="536"><hi rend="paranum">५३६</hi><hi rend="dot">.</hi> <hi rend="bold">अत्थि-नत्थितो पच्चयवचने वा निच्चं सस्स च।</hi></p>
<p rend="bodytext"></p>
<p rend="bodytext">अत्थि-नत्थिसद्दतो सस्स च स्मिंनो च निच्चं याआदेसेसा होति पच्चयवचने वा अपच्चयवचने वा: अत्थिया भावो अत्थिता नत्थिया भावो नत्थिता, अत्थिया नव नत्थिया नव। एत्थ च “अत्थिता अत्थित्त”न्ति आदिदस्सनसामत्थियेन “अत्थिया नवा”ति आदिसत्तमीपयोगदस्सनसामत्थियेन च “अत्थिया भावो”ति आदि छट्ठीपयोगोपि समत्थितो भवतीति दट्ठब्बं।</p>
<p rend="bodytext"></p>
<p rend="bodytext" n="537"><hi rend="paranum">५३७</hi><hi rend="dot">.</hi> <hi rend="bold">इत्थियं उपासकादिकस्स इको निच्चं।</hi></p>
<p rend="bodytext"></p>
<p rend="bodytext">इत्थिलिङ्गे वत्तब्बे उपासकसद्दादीनं अ(क)कारस्स इकादेसो होति निच्चं: उपासिका, अग्गसाविका, माणविका, दारिका इच्चादीनि। इत्थियन्ति किं: उपासको, अग्गसावको।</p>
<p rend="bodytext"></p>
<p rend="bodytext" n="538"><hi rend="paranum">५३८</hi><hi rend="dot">.</hi> <hi rend="bold">सञ्ञायं यथारुतं एव।</hi></p>
<p rend="bodytext"></p>
<p rend="bodytext">सञ्ञायं वत्तब्बायं आगमेसु आगतं यथारुतं एव रूपं गहेतब्बं, न तत्थ इकादेसविधानं कातब्बं: साळिको, साळिका, सेफाळिका, नवमालिका, मल्लिका, एसिका, मानिका इच्चादीनि।</p>
<p rend="bodytext"></p>
<p rend="bodytext" n="539"><hi rend="paranum">५३९</hi><hi rend="dot">.</hi> <hi rend="bold">तुरियस्स तूरो।</hi></p>
<p rend="bodytext"></p>
<p rend="bodytext">तुरियसद्दस्स अत्तनो समानलेसेन तूरादेसो होति: तूरं तुरियं वा, देवतूरानि वज्जयुं।</p>
<p rend="bodytext"></p>
<p rend="bodytext" n="540"><hi rend="paranum">५४०</hi><hi rend="dot">.</hi> <hi rend="bold">सुरियस्स सूर।</hi></p>
<p rend="bodytext"></p>
<p rend="bodytext">सूरो सुरियो वा, उस्सूरो जातो, चन्दसूरसहस्सानि।</p>
<p rend="bodytext" n="541"><hi rend="paranum">५४१</hi><hi rend="dot">.</hi> <hi rend="bold">व्यग्घस्स वग्घ।</hi></p>
<p rend="bodytext"></p>
<p rend="bodytext">वग्घो व्यग्घो वा। उभिन्नं एतेसं पदानं वि-अग्घोति छेदो, अग्घोति चेत्थ आसद्दो भुसत्थे उपसग्गपदं, संयोगपरत्ता पन रस्सो जातो: विविधे सत्ते आघातेतीति वग्घो, एवं व्यग्घो।</p>
<p rend="bodytext"></p>
<p rend="bodytext" n="542"><hi rend="paranum">५४२</hi><hi rend="dot">.</hi> <hi rend="bold">अम्ह-तुम्ह-न्तु-राज-ब्रह्म-अत्त-सख-सत्थु-पितादितो स्मा ना वा।</hi></p>
<p rend="bodytext"></p>
<p rend="bodytext">अम्ह तुम्ह न्तु राज ब्रह्म अत्त सख पितु इच्चेवमादितो स्मावचनं नावचनं इव दट्ठब्बं: मया अपेति, एवं तया, गुणवता, रञ्ञा, ब्रह्मुना, अत्तना, सखिना, को सत्थारा सदिसो अत्थि, पुत्तो पितरा सिप्पं गण्हाति, मातरा अन्तरधायति, भातरा, धीतरा।</p>
<p rend="bodytext"></p>
<p rend="bodytext" n="543"><hi rend="paranum">५४३</hi><hi rend="dot">.</hi> <hi rend="bold">अम्हस्स मं समासे।</hi></p>
<p rend="bodytext"></p>
<p rend="bodytext">एते गामणि मंदीपा मंलेणा मंपटिसरणा, ममुद्देसिको भिक्खुसङ्घो, मंमुखं।</p>
<p rend="bodytext"></p>
<p rend="bodytext" n="544"><hi rend="paranum">५४४</hi><hi rend="dot">.</hi> <hi rend="bold">तुम्हस्स त्वं।</hi></p>
<p rend="bodytext"></p>
<p rend="bodytext">त्वंमुखं कमलेनेव तुल्यं।</p>
<p rend="bodytext"></p>
<p rend="bodytext" n="545"><hi rend="paranum">५४५</hi><hi rend="dot">.</hi> <hi rend="bold">तुम्हाम्हाकं त-मा योगे, यस्स द्वित्तं।</hi></p>
<p rend="bodytext"></p>
<p rend="bodytext">तुम्ह-अम्हसद्दानं समासे वत्तमानानं तकार-मकारादेसा होन्ति योगसद्दे परे, यकारस्स च द्वेभावो होति: तय्योगो, मय्योगो।</p>
<p rend="bodytext"></p>
<p rend="bodytext" n="546"><hi rend="paranum">५४६</hi><hi rend="dot">.</hi> <hi rend="bold">वन्तुस्स तुलोपो, नो निग्गहीतं मूलादीसु।</hi></p>
<p rend="bodytext"></p>
<p rend="bodytext">वन्तुसद्दस्स समासे वत्तमानस्स तुकारलोपो होति, संयोगादिभूतो नकारो निग्गहीतं होति मूलसद्दादीसु परेसु: भगवंमूलका ... भन्ते धम्मा, भगवंपटिसरणा, इमिना नयेन भगवंपमुखो भिक्खुसङ्घो, मघवंपधानो देवगणोति आदिना वुत्तानिपि पयोगानि योजेतब्बानि। अपि च सतिमंपटिसरणाति आदिना मन्तुपच्चयवसेनपि योजेतब्बानि तग्गतिकत्ता, वन्तुस्साति हि कथासीसमत्तं वुत्तं, तस्मा वन्तु-मन्तुसद्दानं समासे वत्तमानानं तुकारलोपो होति, संयोगादिभूतो नकारो निग्गहीतं होति मूलसद्दादीसु परेसूति अनुवुत्ति वेदितब्बा।</p>
<p rend="gatha1">नमन्ति यानि अत्थेसु, अत्थे नामेन्ति च अत्तनि;</p>
<p rend="gatha1">पदेसु तेसु नामेसु, धीरा नामेन्तु मानसं।</p>
<p rend="gatha1">मानसं तेसु नामेन्ता, ञत्वा पाळिनयुत्तमं;</p>
<p rend="gatha1">नामधम्मेसु विन्देय्युं, नामनामं सुनिम्मलं॥</p>
<p rend="bodytext"></p>
<p rend="bodytext"></p>
<p rend="bodytext">इति नवङ्गे साट्ठकथे पिटकत्तये व्यप्पथगतीसु विञ्ञूनं कोसल्लत्थाय कते सद्दनीतिप्पकरणे नामकप्पो नाम एकवीसतिमो परिच्छेदो।</p>
<p rend="bodytext"></p>

</body>
</text>
</TEI.2>
